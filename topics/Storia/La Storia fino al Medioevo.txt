La Storia fino al Medioevo
Testo per la scuola superiore

Atene (città antica)

La polis di Atene fu nell'antichità uno dei maggiori centri dell'antica
Grecia e dell'area mediterranea, lasciando una traccia profonda nella
storia politica e culturale dell'Europa.

Atene fu una città-stato, la prima nella storia dell'umanità ad adottare un
sistema politico democratico. È considerata inoltre la culla del teatro,
della filosofia, della storiografia, della pedagogia e della politica,
intesa come partecipazione attiva dei cittadini. Nacque nell'Attica, un
territorio ricco di risorse agricole e minerarie, già all'epoca dei micenei
in quel luogo sorgeva una cittadella fortificata; ma Atene vera e propria
nacque nell'VIII secolo a.C. con il re egizio Cecrope e tra i suoi sovrani
poteva annoverare Egeo e Teseo. Inoltre in origine Atene era una società
tribale: infatti la popolazione era divisa in quattro parti e ogni parte
era divisa in più famiglie.

Fondazione della città

Il mito fondativo

Atene fu fondata nel III millennio a.C. da due dei: Poseidone e Atena, i
quali però successivamente iniziarono a litigare su chi di loro avrebbe
dovuto dare il proprio nome e la propria protezione alla città: le due
divinità decisero di mettersi al giudizio degli ateniesi: Poseidone donò
loro del sale e un toro e promise il suo appoggio in battaglia. Atena
invece offrì un magnifico ulivo e promise agli abitanti il dono della
saggezza, dell'intelligenza e della pace. Gli ateniesi, dopo una lunga
discussione decisero di affidarsi proprio ad Atena, da cui derivò il nome.
Atena nominò primo re l'egiziano Cecrope che era mezzo uomo e mezzo
serpente. Atene venne governata poi da dieci re (umani), tra cui Teseo e
l'ultimo Codro, che avendo saputo dall'oracolo di Delfi che i dori che
stavano assediando Atene avrebbero perso solo se lo avessero ucciso, allora
si intrufolò di nascosto fra i nemici e questi scambiandolo per una spia lo
uccisero.

Nella storiografia

Atene fu fondata nel III millennio a.C. e ci fu probabilmente un piccolo
centro miceneo, concentrato solo sull'attuale collina dell'Acropoli. La
città riuscì in qualche modo a sfuggire alle invasioni doriche e durante il
cosiddetto medioevo ellenico iniziò a svilupparsi.

La sua ascesa, diversamente dalle altre poleis, si concretizzò per
sinecismo (dal Greco συν οικεω, abitare insieme, spontaneo processo di
aggregazione di 12 villaggi fondati, secondo la leggenda, dal mitico re
Cecrope. Uno di questi era Cecopria). Per di più essa prodigò la
colonizzazione dell'Asia non consentendo ad altre località di emergere
sfruttando così il porto del Falero e i contatti con le nuove colonie.

Il nuovo ordine sociale dovuto alla scomparsa della civiltà micenea pose le
basi per lo spostamento del potere all'oligarchia che pose a capo delle
magistrature i rappresentanti delle quattro tribù emergenti in Attica. Esse
stesse erano suddivise in fratrie (combattenti uniti un tempo a scopo
comune), che divennero espressione di suddivisioni religiose o
numerico-parentale.

Struttura politico-sociale

Sovrani

L'organizzazione sociale prevede, anche ad Atene, in età "mitica" che il
comando fosse in mano al re. Strabone, citando Filocoro, afferma che
Cecropia era una delle dodici città fondate in Attica dal mitico re di
Atene Cecrope,¹ e che in seguito Teseo aveva unito nella città di Atene;
Cecropia fu proprio il nucleo iniziale di Atene. Si contano quattro re
prima dell'eroe Teseo e altri sette fino alla calata dei Dori; poi altri
sovrani.

Arconti

Tra il 1038 a.C. e il 753 a.C. il governo fu affidato a 9 arconti, che
furono prima dei magistrati eletti a vita per poi trasformarsi in una
carica decennale fino al 682 a.C. quando essa divenne annuale.

Al re rimasero da svolgere le funzioni religiose e di presiedere
all'areopago, perché il comando militare supremo passò in mano ad un
arconte, mentre gli incarichi civili e giudiziari furono presieduti
dall'arconte affiancato dai tesmoteti.

Le nove cariche andavano a formare il collegio dei 9 arconti, il cui
incarico era annuale e tutti di estrazione nobiliare. I tre arconti più in
vista, oltre ai sei tesmoteti, erano: l'arconte eponimo, l'arconte re (capo
religioso) e l'arconte polemarco (capo militare).

Gli altri arconti tramandavano le leggi a voce cercando di conquistare
sempre più potere.

Dracone

Durante il VII secolo a.C. le liti e le divisioni interne agli arconti,
spinsero l'arconte Dracone ad assumere i pieni poteri, così poté varare una
serie di leggi durissime, tanto che tuttora si usa l'aggettivo "draconiano"
per indicare provvedimenti molto severi (infatti in caso di omicidio
volontario si poteva anche essere puniti con la morte, invece in caso di
omicidio involontario con l'esilio). Tuttavia, ben presto esse si
rivelarono insufficienti per garantire l'ordine sociale ad Atene.

Solone

La città conobbe una grande espansione economica e il popolo iniziò a
pretendere di partecipare alla vita politica ateniese. Si rivolsero allora
a Solone, incaricandolo di dare una nuova sistemazione all'ordinamento
cittadino. Solone, introdusse diversi provvedimenti a favore delle classi
popolari, togliendo dalla schiavitù quei cittadini diventati servi a causa
dei debiti verso i latifondisti, ridistribuendo il terreno fra i contadini,
e dividendo la popolazione in classi sociali che seguivano il censo: i
pentacosiomedimni, i grandi proprietari terrieri, con un reddito annuo di
500 medimni (unità di misura usata per i cereali e altri prodotti secchi)
di cereali; i cavalieri, anch'essi proprietari terrieri, con un reddito
annuo tra i 300 e 500 medimni; gli zeugiti, i piccoli proprietari terrieri,
con un reddito annuo tra i 200 e 300 medimni; i teti, i più poveri, che non
possedevano terra o che avevano un reddito annuo inferiore ai 200 medimni.
Inoltre introdusse un'unica moneta e un'unica unità di misura del peso e
della lunghezza (evitando così truffe e imbrogli).

Tirannia

Le nuove leggi di Solone non portano tuttavia la stabilità politica: la
classe media, gli artigiani e i mercanti insistono per ottenere il diritto
al voto e appoggiano il colpo di Stato tenuto dal tiranno Pisistrato, il
quale promuove un periodo di espansione economica ad Atene soprattutto
sviluppando i commerci via mare e iniziando la costruzione del porto del
Pireo.

Gli aristocratici riuscirono ad esiliarlo, ma l'anno successivo il 546
a.C., sbarcò a Maratona con un esercito di mercenari e riprese il potere
dopo la vittoria di Pallene. Divenne un moderato sostenitore della riforma
di Solone a cui affiancò una riforma territoriale a scopi fiscali e
militari e una forte politica estera, riformando l'esercito con la
creazione di un corpo di ufficiali superiori, detti strateghi, affiancando
agli opliti i mercenari sciti e potenziando la flotta.

Alla morte di Pisistrato il potere passa ai figli Ippia e Ipparco. Nel 510
a.C. Ipparco viene ucciso e Ippia è costretto da una rivolta popolare a
fuggire in Persia, mentre il governo passa alla famiglia degli Alcmeonidi,
rappresentanti dei ceti commerciali, i quali prendono il potere con l'aiuto
dato dagli spartani del re Cleomene al loro rappresentante Clistene.

Democrazia

Clistene riformò il sistema di Solone introducendo una riforma radicale
delle istituzioni cittadine: viene creato il Consiglio dei Cinquecento
(boulé), eletto dal popolo mentre l'Attica viene suddivisa in dieci tribù
che eleggono ognuna cinquanta delegati al Consiglio. Clistene introduce
anche uno strumento per la difesa della libertà: l'ostracismo.

Clistene

Clistene suddivise il territorio dell'Attica in trenta distretti, chiamati
trittie. Le trittie furono distribuite in dieci tribù, ciascuna delle quali
comprendeva una trittia della città, una della costa e una dell'interno
(scelte per sorteggio). Il peso degli aristocratici risultò notevolmente
sminuito, perché si trovarono suddivisi in diverse tribù. Ogni tribù era
un'entità astratta e non territoriale (le trittie che componevano una tribù
erano volutamente non confinanti). All'interno di ogni tribù l'influenza
degli aristocratici era bilanciata da quella degli altri ceti sociali, che
avevano interessi differenti, tanto che Isagora richiamò Cleomene I nel 507
a.C., ma la popolazione ateniese lo cacciò. Il colpo di stato non finì
certo qui, perché una coalizione formata da spartani, beoti, dagli isolani
di Egina e di truppe provenienti da Calcide attaccarono la città, che
resistette fine a quando Demarato fece rientrare l'esercito di Sparta per
poi passare all'offensiva scacciando i nemici e fondando una colonia in
Eubea.

Esercito

Nella società greca classica ebbe molta importanza l'istruzione militare e
ad Atene, come in maggior parte delle poleis consisteva in due anni di
addestramento. Come primo atto gli efebi compiuti i 18 anni effettuavano un
giuramento nel tempio di Aglauro, poi un primo anno di addestramento fisico
e un secondo prettamente militare.

In caso di guerra i nominativi dei chiamati alle armi venivano affissi
nell'agorà e comprendevano in genere gli uomini con età inferiore ai 50
anni, ma se c'era la necessità potevano essere utilizzati gli uomini fino
ai 60 anni e poi gli efebi. Tale chiamata poteva essere generale PANDEMEI o
per EPONIMO, cioè parziale interessando solo alcune classi di età, distinte
con gli eroi ateniesi o per servizi a lungo termine, a rotazione, di classi
di tribù diverse.

Per avere un'idea delle forze militari a disposizione ad Atene (durante la
guerra del Peloponneso), durante il suo massimo splendore, possiamo dare i
seguenti dati:

- popolazione: 150.000 abitanti e 100.000 schiavi
- militari: 13.000, più 16.000 tra efebi, meteci e riserva
- cavalieri: 1.000
- arcieri a cavallo: 2.000
- arcieri appiedati: 1.600
- triremi: 300
- lega di Delo: 10.000 opliti, più altre forze militari.

Guerre persiane

Negli anni successivi, Atene viene attaccata come tutta la Grecia
dall'Impero persiano. Nel 490 la flotta persiana sbarca in Eubea e tenta di
assediare Atene. La città chiede aiuto a Sparta ma rimane sola. Gli
ateniesi, non si scoraggiano e a Maratona in una epica battaglia riescono a
sconfiggere e a ricacciare in patria i persiani. Qualche anno dopo, il re
Serse sbaraglia i greci alle Termopili e assedia Atene. Gli abitanti
riescono a rifugiarsi a Salamina ma la città è distrutta dai persiani.
Sotto la guida di Temistocle, gli ateniesi riescono comunque a sconfiggere
i persiani e a ricostruire la loro città.

Età d'oro

L'età d'oro di Atene viene solitamente legata all'ascesa al governo di
Pericle esponente dei partiti popolari e progressisti. Pericle fece
costruire i monumenti dell'Acropoli, distrutta dai persiani, tra cui il
Partenone, il "tempio della vergine", dedicato ad Atena con un imponente
statua d'oro e avorio, alta 12,75 metri, costruita da Fidia. Sotto il
governo di Pericle, Atene raggiunse il massimo sviluppo democratico, con
l'istituzione dell'assemblea cittadina come capo della Lega Delio-Attica,
un'alleanza anti-persiana nell'Egeo che si trasformerà in un impero.

Guerra del Peloponneso

La guerra del Peloponneso fu un conflitto combattuto nella Grecia antica
tra il 431 a.C. ed il 404 a.C., con protagoniste Sparta e Atene e le
rispettive coalizioni. Gli storici dividono la guerra in tre fasi: nella
prima, la fase Archidamica, Sparta effettuò continui attacchi contro
l'Attica, mentre Atene utilizzava la propria potente flotta per colpire le
coste del Peloponneso. Questo periodo di scontri si concluse nel 421 a.C.
con la firma della pace di Nicia, ma l'interruzione della guerra durò poco:
al 415 a.C. risale infatti la spedizione ateniese in Sicilia, evento
disastroso per le forze della Lega di Delo tanto da rinnovare il contrasto
tra le due entità greche che si contendevano l'egemonia. Nel 413 a.C. si
apre la fase Deceleica, caratterizzata dall'intenzione spartana di
fomentare moti di ribellione tra le forze sottoposte ad Atene; questa
strategia, unita agli aiuti economici provenienti dalla Persia e
all'incapacità ateniese di difendersi, portò nel 404 a.C. alla vittoria
della Lega del Peloponneso, dopo la battaglia navale di Egospotami.

Atene e la Macedonia di Filippo II

Ad Atene dopo l'ascesa di Filippo II il Macedone che si voleva impadronire,
e ci riuscì, della Tracia per avere uno sbocco sul Mar Nero, si crearono
due fazioni: la prima capeggiata da Isocrate che era filomacedone, ovvero
disposto ad un'alleanza con il Regno di Macedonia per porre fine alle
guerricciole condotte da altre poleis, alla seconda c'era Demostene che era
contrario ad una alleanza con la Macedonia e vedeva minacciata l'autonomia
democratica di Atene. Demostene aveva ragione. In un primo momento però
Isocrate si vede in una situazione di vantaggio ma ben presto i cittadini
ateniesi, dopo che Filippo II ebbe conquistato la Grecia Centrale, diedero
ragione a Demostene che costituì un'alleanza anti-macedone con la
partecipazione anche di Tebe. Dopo la sconfitta a Cheronea avvenuta nel 338
a.C. Filippo, che aveva vinto, si mosse con diplomazia sia con Atene e sia
con altre poleis per accordarsi sul futuro della Grecia. Nel 337 a.C. a
Corinto si formò una lega, Lega di Corinto, con a capo Filippo II che
impose alle altre poleis il divieto di farsi reciprocamente guerra,
l'obbligo di rispettare il Regno di Macedonia e di contribuire con
l'esercito alle spedizioni macedoni contro i persiani.

La morte di Filippo II e l'avvento di Alessandro Magno

Filippo II fu assassinato nel 336 a.C. dal capitano delle Guardie reali,
Pausania; Alessandro, suo figlio, fu nominato re sotto il nome di
Alessandro III. Alla falsa notizia secondo cui il re, Alessandro, fosse
morto in battaglia contro il popolo bellicoso degli illiri la città di Tebe
portò avanti una rivolta contro il Regno di Macedonia ma Alessandro,
lasciando il nord si diresse a Tebe e la distrusse. Non fece però la stessa
cosa per Atene, che pure si era ribellata, poiché aveva paura che la
spedizione contro i persiani non andasse a buon fine. Catturò e rilasciò il
rivale politico ateniese Demostene.

Istruzione

La paideia (παιδεία, paidèia) fu il modello educativo in vigore nell'Atene
classica, che era sinonimo di cultura e di educazione mediante
l'istruzione.

Note

[1] Strabone, Geografia, IX, 1, 20.

Bibliografia

- Andrea Frediani, Le grandi battaglie dell'Antica Grecia, Newton & Compton
  Editori, 2005, ISBN 88-541-0377-2.

Voci correlate

- Donne nell'Atene classica
- Ducato di Atene
- Sistema giuridico ateniese
- Storia della Grecia

Altri progetti

- Wikimedia Commons contiene immagini o altri file su Atene

Atene

Atene (AFI: /aˈtɛne/² ; in greco Αθήνα, traslitterato in Athína; in greco
antico: Ἀθῆναι, Athḕnai)³ è un comune greco di 655.780 abitanti¹ , capitale
della Repubblica Ellenica, capoluogo dell'unità periferica di Atene
Centrale e della periferia dell'Attica.

Il comune di Atene, stricto sensu, ha una superficie di 39 km², ma l'area
metropolitana intesa come Grande Atene⁴ ha una estensione di 412 km² con
4.013.368 abitanti, ed è così la settima conurbazione più grande
dell'Unione europea, e la quinta capitale più popolosa dell'Unione.⁵

Atene è una metropoli cosmopolita ed è il centro economico, finanziario,
industriale e culturale della Grecia, e ha una notevole importanza a
livello europeo, ma anche mondiale.⁶ Nel 2008 è stata classificata come la
trentaduesima città più ricca del mondo per potere d'acquisto⁷ e come la
venticinquesima più costosa⁸ in una ricerca effettuata dalla società
svizzera UBS.

È nota in tutto il mondo per la nascita della democrazia, per essere stata
la sede dell'accademia di Platone e del liceo di Aristotele, oltre che aver
dato i natali a Socrate, Pericle, Sofocle e molti altri filosofi e
personaggi importanti dell'antichità. Tra le città più antiche del mondo⁹ ,
è stata una fiorente polis ed è considerata la culla della civiltà
occidentale.¹⁰ Nel XXI secolo è stata al centro dell'attenzione di tutto il
mondo per aver organizzato con successo i Giochi della XXVIII Olimpiade nel
2004 e per l'inaugurazione del Nuovo Museo dell'Acropoli nel 2009, che ha
riaperto il dibattito riguardante i Marmi del Partenone.

Tradizionalmente la protettrice della città è la dea Atena, raffigurata sia
sullo stemma che sulla bandiera della città.

Geografia fisica

Territorio

La capitale sorge su una pianura al centro dell'Attica e costituisce
un'unica conurbazione con il Pireo e i comuni dell'omonima prefettura.
Nella conurbazione Atene-Pireo vivono più di 4.000.000 di persone, ossia
grossomodo il 35 per cento degli abitanti di tutta la Grecia (che sono
11.216.708 secondo il censimento del 2008).

La città si estende dalle pendici del monte Parnitha, dove si trovano i
cosiddetti sobborghi settentrionali, i più famosi dei quali sono Kifisia e
Marousi, fino alla costa, dove si trova il porto del Pireo e i sobborghi
meridionali come Glyfada e Palaio Faliro.

Clima

Atene presenta un clima mediterraneo arido (Köppen: Csa), con estati calde,
secche e soleggiate, inverni miti e scarse precipitazioni concentrate in
quest'ultima stagione. È una delle città d'Europa con il maggior numero di
giorni di sole all'anno, visto che si possono contare in media 179 giorni
durante i quali il sole non è coperto da nuvole nemmeno in un istante, e
altri 157 durante i quali il sole è coperto da nuvole solo per mezz'ora.¹¹

Le temperature medie del mese più freddo (gennaio) si aggirano sui 9 °C,
mentre nel mese più caldo (luglio) sui 27-28 °C. In inverno non sono
comunque rari gli afflussi di aria fredda proveniente dall'est europeo che
abbassano la temperatura di parecchi gradi portando in alcuni casi a
precipitazioni nevose. Sono da ricordare, al riguardo, le tempeste di neve
del febbraio 1992, del gennaio 2002, del febbraio 2004 e del febbraio 2008,
particolarmente abbondanti. Per contro, in estate Atene deve sopportare
temperature massime che superano spesso i 34 °C, per la mancanza del
Meltemi, vento apportatore di aria fresca che interessa invece
abbondantemente le isole egee.

La temperatura effettiva percepita è però minore di quella di altre città
d'Europa per il basso tasso d'umidità. Nei mesi estivi le precipitazioni si
possono fare davvero molto rare: pertanto i mesi ideali per visitare la
città sono quelli di aprile, maggio, o settembre e ottobre. Ad
ottobre-novembre ricomincia a piovere dappertutto e le precipitazioni
massime si hanno a dicembre, gennaio e febbraio: ma Atene, essendo
notevolmente riparata dalla catena montuosa del Pindo, non riceve neppure
la metà dei quantitativi annui del versante occidentale ionico, molto più
verdeggiante. Infatti mentre qui le precipitazioni medie annuali si
aggirano sui 350–400 mm, a Corfù si superano spesso i 1000–1200 mm. Atene
risulta pertanto, insieme a Madrid, una delle città più aride d'Europa.

Il passaggio delle stagioni è comunque molto presente anche nelle
variazioni a livello della vegetazione: da metà marzo ad inizio maggio c'è
un'intensa fioritura in tutte le zone circostanti, e in generale in tutta
la provincia dell'Attica, la regione di Atene. Gli stessi fiori iniziano ad
appassire non appena cambiano le condizioni climatiche, ovvero a metà
maggio. La temperatura più alta mai registrata è 48 °C ad Eleusi, cittadina
a qualche km da Atene, mentre la più bassa è -10,1 °C, all'Osservatorio
Nazionale di Atene.

Isola urbana di calore di Atene

La città di Atene è affetta da un forte effetto isola di calore causato
dall'attività umana,¹³ ¹⁴ ¹⁵ ¹⁶ che eleva le sue temperature al confronto
con le aree rurali circostanti,¹⁷ ¹⁸ ¹⁹ ²⁰ con effetti negativi sull'uso di
energia,²¹ sulle spese per il raffreddamento,²² e sulla salute e il
benessere umani.¹⁶ È stata riscontrata la responsabilità dell'isola di
calore di Atene anche rispetto ad alterazioni delle serie storiche
climatologiche di alcune stazioni meteorologiche ateniesi quali Thiseio
(Osservatorio Nazionale di Atene), Nea Philadelphia (HNMS) e Hellinikon
(HNMS) a causa del suo effetto di innalzamento delle temperature da esse
registrate rispetto alle vicine zone rurali.¹⁹ ²³ ²⁴ ²⁵ ²⁶ ²⁷ ²⁸ ²⁹

Storia

La città di Atene è stata abitata continuamente per più di 3000 anni.
Popolazioni vi si erano insediate già dal Neolitico³⁰ intorno al 3500 a.C.,
ma fu in età micenea che la città iniziò a fiorire. In età classica, nel
quinto secolo a.C., Atene diventò la città più importante del mondo greco,
raggiungendo importanti traguardi in ambito culturale, tanto da porre le
basi della civiltà occidentale. Negli anni della tarda antichità la città
visse un declino, seguito da un recupero in età bizantina (IX-X secolo), ed
è stata relativamente prosperosa durante le Crociate, anche grazie al
commercio delle Repubbliche marinare italiane.

Dopo un lungo periodo di declino sotto il dominio dell'Impero Ottomano,
Atene riemerse nel diciannovesimo secolo come capitale del neonato Stato
greco, e nel 1896 ospitò la prima edizione dei Giochi olimpici moderni. Nel
1920 e negli anni seguenti Atene assorbì un numero cospicuo di rifugiati
greci espulsi dall'Asia minore in seguito alla Guerra greco-turca
(1919-1922); nonostante ciò fu soprattutto dopo la Seconda guerra mondiale,
e in particolare negli anni 1950 e 1960, che ci fu un vero e proprio boom
demografico, con la città che raggiunse notevoli dimensioni espandendosi
gradualmente in ogni direzione.

Negli anni 1980 divenne evidente che lo smog prodotto dalle fabbriche e da
un crescente numero di automobili, nonché la notevole densità di
popolazione, rappresentavano un importante problema da risolvere. Una serie
di decisioni contro l'inquinamento furono prese dalle autorità negli anni
novanta, insieme a un notevole ampliamento e miglioramento delle
infrastrutture cittadine (costruzione di nuove tangenziali e autostrade,
ampliamento della rete di metropolitana, e il nuovo aeroporto
internazionale), con un considerevole miglioramento delle condizioni
atmosferiche e rendendo Atene una città molto più funzionale.

Nel 2004 la città ha organizzato con successo i Giochi della XXVIII
Olimpiade.

Origini di Atene nel mito

La storia degli Ateniesi comincia con un mito. Gli abitanti di Atene, come
la maggioranza delle persone di tutto il mondo e di tutti i tempi, affidano
le proprie origini storiche a situazioni molto simili alle favole; ma non
si trattava del tutto di storie inventate: erano verità deformate e remote,
di fatto irrecuperabili, trasmesse di generazione in generazione per mezzo
di canti e balli. Ciò è raccontato in parte attraverso le statue del
frontone orientale del Partenone.

In queste leggende l'origine di tutto era una dea, che in principio formava
un tutt'uno con la città che creò, e dalla quale prende il nome: Atena. È
un nome greco molto antico. Un'altra versione del mito che spiega l'origine
del nome di questa città, non designa Atena come fondatrice, ma solo come
la dea che le diede il proprio nome e ne diventò la protettrice. Il mito
racconta che, quando la città che sarebbe poi divenuta Atene era stata
appena fondata, il Fato aveva stabilito che sarebbe diventata ricca,
prospera e la più potente di tutta la Grecia. Atena decise, quindi, di
prenderla sotto la sua custodia. Tuttavia, anche Poseidone la voleva sotto
la sua protezione, poiché la cittadina era molto vicina al mare.

Atena e Poseidone entrarono in conflitto, perché nessuno dei due voleva
concedere la giovane città all'altro; neppure Zeus riuscì a metterli
d'accordo. Così Atena propose di lasciar decidere ai cittadini chi ne
avrebbe preso la custodia. Atena e Poseidone riunirono il popolo della
città sull'Acropoli e dissero che ciascuno dei due avrebbe concesso un
dono: il regalo giudicato migliore avrebbe fatto vincere la rispettiva
divinità. Poseidone fece comparire un magnifico cavallo, mentre Atena fece
nascere dal terreno un ulivo. A quel punto dalla folla si fece avanti uno
degli anziani più autorevoli affermando che entrambi i doni erano degni di
essere scelti e avevano un significato: il cavallo rappresentava la forza,
il coraggio, la guerra, mentre l'ulivo la prudenza, la serenità, la pace.

L'anziano disse anche che la guerra poteva portare ricchezze, potere, ma
era incerta; invece la pace, anche se i beni che concedeva erano meno
vistosi, erano anche più sicuri e duraturi. Tutti concordarono con le
parole dell'anziano e scelsero il dono di Atena, che diede infine il suo
nome alla città. Dopo la decisione i cittadini promisero a Poseidone che
avrebbero innalzato un tempio anche per lui e gli avrebbero concesso i
sacrifici dovuti, per mantenere il suo favore: infatti, Atene si trovava
poco distante dal mare, e quest'ultimo sarebbe divenuto il fulcro della sua
civiltà.

Sotto la protezione di Atena, dea della saggezza, Atene diventò una città
fiorente, abile anche nelle guerre, per l'intelligenza e per l'attento uso
della tattica dei suoi comandanti. Finché Atene mantenne i valori della
prudenza, della diplomazia, della pace, visse senza problemi: quando li
abbandonò, decadde e venne assoggettata.

Atene sarebbe stata fondata dal leggendario Cecrope, che era un mezzo uomo
e mezzo serpente. Il mito lo considera primo re di Atene.

Monumenti e luoghi d'interesse

- Acropoli
- Tempio di Efesto
- Tempio di Zeus Olimpo
- Area archeologica dell'agorà antica con annesso museo
  + Stoà di Attalo
  + Odeon di Agrippa
- Area archeologica dell'agorà romana
  + Biblioteca di Adriano.
  + Torre dei Venti
- Area archeologica del Teatro di Dioniso
- Odeon di Erode Attico
- Area archeologica del Ceramico
- Zappeion
- Areopago
- Pnika
- Arco di Adriano
- Museo archeologico nazionale
- Museo dell'Acropoli
- Esposizioni archeologiche di Syntagma, Panepistimio, Evangelismos e
  Dafni, nelle omonime stazioni della metropolitana
- Museo Benaki della civiltà greca con annessa ricchissima biblioteca
- Museo Benaki di arte e civiltà islamica
- Museo Benaki (nuova sede) di via Pireos, sede di mostre specializzate di
  architettura moderna
- Museo Benaki – Pinacoteca Chatzikyriakou-Gkika di via Kriezotou
  (Syntagma), dedicato alla generazione artistica degli anni trenta, con
  annessa biblioteca
- Museo bizantino e cristiano
- Museo di arte cicladica
- Museo della guerra
- Museo numismatico ospitato nell'Iliou Melathron, la residenza ateniese di
  Heinrich Schliemann, lo scopritore di Troia e di Micene.
- Hellenic Motor Museum, inaugurato nel marzo 2011, si trova in Via
  Ioulianou 33. Si tratta di un museo dell'automobile.³¹
- Pinacoteca nazionale
- Pinacoteca civica
- Museo storico nazionale
- Museo della città
- Museo di arte popolare
- Museo dell'infanzia
- Museo archeologico del Pireo
- Museo Frisiras di arte contemporanea, dedicato alla pittura e scultura
  antropocentrica
- Primo cimitero di Atene una gliptoteca a cielo aperto con opere dei
  massimi scultori greci del diciannovesimo e ventesimo secolo
- Museo di antropologia dell'Università di Atene
- Gliptoteca di Goudi
- Fondazione Deste di arte contemporanea
- Planetario Evghenidio, uno dei maggiori del mondo
- Centro Ellinikos Kosmos presenta proiezioni interattive e tridimensionali
  dedicate al mondo antico greco e romano.
- Biblioteca Ghennadios
- Trilogia neoclassica: Biblioteca nazionale, Università, Accademia
  nazionale su via Panepistimiou
- Teatro nazionale della Grecia
- Cattedrale metropolitana dell'Annunciazione
- Quartiere della Plaka
- Quartiere di Thisio
- Giardino nazionale di Atene
Percorsi nell'architettura moderna
- Sede dell'ambasciata statunitense, di Walter Gropius
- Nuova sede della Banca nazionale della Grecia, di Mario Botta e associati
- Nuova sede della Ethniki Asfalistiki, di Mario Botta e associati
- OAKA, centro olimpico di Atene, di Santiago Calatrava
- Sovrappasso stazione metropolitana Katehaki, di Santiago Calatrava
- Sede del Centro nazionale delle ricerche, di Konstantinos Doxiadis
- Sede dello "Studio Doxiadis", di Konstantinos Doxiadis
- Chiesa di San Demetrio alla Pnice, di Dimitris Pikionis
- Zona archeologica della Pnice e di Filopappo, di Dimitris Pikionis
- Museo dell'acropoli di Atene, di Bernard Tschumi
- Ex aeroporto orientale di Elliniko (diventato in seguito polo fieristico
  di Elliniko), di Eero Saarinen
- Succursale della Banca di Grecia in Odos Amerikis, di Alexandros Tobazis
- Sede della Alpha Bank in Odos Stadiou, di Alexandros Tobazis
- Impianto olimpico nel sobborgo di Galatsi, di Alexandros Tobazis
- Sede del gruppo bancario Eurobank, di Sir Basil Spence
- Interessanti gli edifici in stile modernistico (ispirato al movimento
  Bauhaus) sparsi in tutto il centro di Atene e in particolare nelle zone
  di Kypseli, Exarchia, Kolonaki e Patisia, costruiti dalla fine degli anni
  venti fino a tutti gli anni trenta, che richiamano gli analoghi edifici
  Bauhaus di Tel Aviv.

Cultura

Cultura antica

Il periodo che va dalla fine delle Guerre persiane alla conquista della
Macedonia segna l'acme di Atene come centro della letteratura, della
filosofia e dell'arte.

Alcune delle più importanti figure della storia culturale ed intellettuale
dell'Occidente vissero ad Atene in quello stesso periodo, come i
tragediografi Eschilo, Sofocle ed Euripide, il commediografo Aristofane, i
filosofi Socrate, Platone ed Aristotele, gli storici Erodoto, Tucidide e
Senofonte, il poeta Simonide e lo scultore Fidia. Come ebbe ad affermare lo
stesso Pericle, Atene divenne «la scuola dell'Ellade» (Tucidide, Storie,
II, 41, 1³² ).

Istruzione

Atene è il centro culturale della Grecia. Essa ospita la maggior parte
delle imprese editoriali greche e la maggior parte dei mezzi di
comunicazione radiofonica e televisiva, tra cui due reti della televisione
di Stato ERT (esiste anche una terza rete, su base regionale, che ha sede a
Salonicco). Ospita inoltre diverse università statali, alcuni college
privati, molte biblioteche, e vari teatri.

Università

Ad Atene sono presenti le seguenti università statali:

- Università nazionale capodistriana di Atene (la prima università della
  Grecia liberata dalla dominazione turca, fondata nel 1837);
- Università tecnica nazionale di Atene, chiamato anche Politecnico
  Metsovio, importante polo per l'ingegneria;
- Università di scienze sociali Pantio;
- Università di economia e commercio di Atene;
- Università del Pireo;
- Accademia di belle arti;
- Scuola nazionale di amministrazione pubblica;
- Accademia agraria di Atene con annesso l'importante orto botanico.

Data la sua importanza storica, ad Atene si trovano anche numerose scuole
archeologiche straniere, le più importanti delle quali sono la Scuola
archeologica tedesca, la Scuola archeologica francese, la Scuola
archeologica inglese, la Scuola archeologica americana e la Scuola
archeologica italiana. Grande importanza rivestono anche l'Accademia di
Atene, che dispone di numerosi laboratori scientifici e biblioteche, il
Centro nazionale delle ricerche (ospitato nella sede progettata
dall'architetto Doxiadis) e il Centro per le ricerche nucleari "Democrito".

Biblioteche

Le maggiori biblioteche cittadine sono:

- Biblioteca del Parlamento,
- Biblioteca Ghennadios (annessa alla Scuola americana di studi classici di
  Atene)
- Biblioteca nazionale (entro il 2015 è previsto il trasferimento nella
  nuova sede progettata dall'architetto Renzo Piano)
- Biblioteca del Centro nazionale delle ricerche
- Biblioteca del Comune di Atene
- Biblioteca del Museo Benaki
- Biblioteca musicale Lilian Buduri (Megaro Musikis)
- Biblioteca dell'arte presso la Pinacoteca Nazionale
- Biblioteca della civiltà bizantina presso il Museo Bizantino e Cristiano

Altre biblioteche sono annesse alle summenzionate istituzioni scientifiche
e agli Istituti culturali stranieri presenti in città. Sparse nei vari
sobborghi inoltre sono attive numerose biblioteche comunali. Da segnalare
la Biblioteca dei ragazzi attiva nel sobborgo di Chalandri.

Teatri nazionali

Altre importanti istituzioni culturali sono:

- Teatro nazionale, fondato nel 1880
- Opera nazionale ellenica (entro il 2015 è previsto il trasferimento nella
  nuova sede progettata dall'architetto Renzo Piano)
- Auditorium Megaro Mousikis, conosciuto anche come Athens Concert Hall,³³
  con varie sale, la più grande con 1961 posti
- Casa della Cultura e delle Arti della Fondazione "Onassis"
- Planetario di Atene

Musei

Ad Atene sono presenti decine di musei riguardanti tutte le epoche
storiche, dalla preistoria fino alle gallerie d'arte moderna. I più famosi
e visitati dal turismo internazionale sono:

- Museo archeologico nazionale
- Museo dell'Acropoli
- Museo bizantino
- Museo numismatico

Nel marzo 2014 aprirà i battenti la nuova sede del museo d'arte
contemporanea, il National Museum of Contemporary Art,³⁴ in Syngrou Avenue,
nell'edificio rinnovato dello storico birrificio Fix.³⁵

Persone legate ad Atene

Economia

Gli ultimi anni del secondo millennio sono stati quelli del miracolo
economico grazie anche ad una variazione decisamente positiva del PIL. La
capitale greca è diventata velocemente uno dei centri economico-finanziari
più importanti dell'Unione europea, ed è la città greca più ricca, insieme
a Salonicco, in termini di PIL pro capite.

Ad Atene ha sede la Borsa valori (Borsa di Atene), la principale piazza
finanziaria del Paese, fondata nel 1876.

Dalla fine della seconda guerra mondiale nella conurbazione di Atene e
nella regione dell'Attica sono cresciuti diversi centri industriali, sia
nella zona di Elefsina, che lungo l'autostrada verso le città di Lamia e
Larissa. Un importante centro finanziario è il sobborgo di Maroussi, dove
hanno sede diverse multinazionali e grandi compagnie greche.

La sede della maggior parte delle compagnie di marina mercantile, industria
molto sviluppata in Grecia, si trova invece al porto del Pireo.

L'ulteriore sviluppo delle infrastrutture a partire dalla fine degli anni
novanta ha permesso un'ulteriore crescita economica, testimoniata
dall'organizzazione dei Giochi Olimpici del 2004 da parte della città.

Dal 2009 la città risente della crisi economica globale, che ha colpito la
Grecia in maniera particolare.

Amministrazione

Il comune di Atene in senso stretto copre solo l'area centrale della
metropoli ateniese, sviluppatasi, a partire dalla fine della Seconda Guerra
Mondiale, oltre i confini del Comune, fino a raggiungere la grandezza della
conurbazione ateniese del ventunesimo secolo. Le ultime elezioni comunali,
svoltesi nel 2010, hanno portato alla carica di sindaco l'ex difensore
civico Giorgos Kaminis, candidato indipendente sostenuto da una coalizione
formata dai Socialisti, dai Verdi, dal partito della Sinistra Democratica e
da numerose associazioni e iniziative civiche. Da segnalare il forte
astensionismo, che ha toccato oltre il cinquanta per cento.

Nel 2010 è stata approvata dal Parlamento la riforma degli enti locali
denominata "Kallikratis". Tale riforma limita a due i livelli di
autogoverno locale (comuni - dimi – e regioni – perifèries), con
conseguente soppressione delle "nomarchies", equivalente greco delle
province. Inoltre, numerose municipalità sono state accorpate anche entro
l'area metropolitana di Atene ed è stata soppressa la super-prefettura
Atene-Pireo. Periferiarca dell'Attica (ossia, governatore) è stato eletto
nel novembre 2010 Jannis Sgouros, già nomarca di Atene dal 2006.

Il comune di Atene è suddiviso in 7 distretti, ciascuno guidato da un
consiglio di quartiere di quindici membri la cui maggioranza politica è
omologata per legge a quella che sostiene il sindaco.³⁸ La popolazione dei
sette quartieri è la seguente:³⁹

- 1: 97.570
- 2: 110.069
- 3: 48.305
- 4: 87.672
- 5: 95.234
- 6: 147.181
- 7: 159.483

Gemellaggi

Infrastrutture e trasporti

Urbano

L'asse portante dei trasporti pubblici nel bacino urbano Atene-Pireo è
costituito dal sistema su ferro incrementato e potenziato in occasione
delle Olimpiadi del 2004. Il sistema su ferro è costituito da:

- tre linee di ferrovia suburbana (Pireo-Atene-Aeroporto "El. Venizelos",
  Pireo-Atene-Corinto e Corinto-Aeroporto "El. Venizelos") per un totale di
  circa 130 km, dei quali circa 50 in area urbana;
- tre linee della metropolitana di Atene, parzialmente in superficie (Linea
  1, verde: Pireo-Kifisià; Linea 2, rossa: Anthoupoli-Elliniko; Linea 3,
  blu: Egaleo-Doukissis Plakentìas-Aeroporto "El. Venizelos") per un totale
  di 76 km. Le stazioni della metropolitana raccolgono ed espongono i
  principali reperti archeologici trovati durante la costruzione delle
  gallerie. La rete è totalmente coperta dal segnale per i telefoni
  cellulari e a partire dal 2009 le stazioni delle linee 2 e 3 offriranno
  la possibilità agli utenti del collegamento wireless con Internet.
- tre linee di metrotranvia (Syntagma-Glyfada; Syntagma-Fàliro;
  Fàliro-Glyfada) per un totale di circa 26 km.

I futuri progetti di sviluppo, che riguardano il prossimo decennio,
prevedono l'ampliamento della ferrovia suburbana verso il Peloponneso e
verso nord, la costruzione della quarta linea della metropolitana
(arancione), l'ampliamento delle tre esistenti, e il prolungamento della
metrotranvia fino ai sobborghi occidentali del Pireo.

I trasporti pubblici su gomma sono garantiti da una vasta flotta di
autobus, gran parte dei quali funzionano a metano: Atene possiede uno dei
maggiori parchi autobus a metano in Europa e di filobus, per un totale di
293 linee che si sviluppano per circa 8500 chilometri con 8000 fermate. La
rete di filobus è la più estesa dell'Europa occidentale (392 chilometri).
Alcune linee funzionano tutta la notte mentre altre sono esercite
esclusivamente di notte lungo l'asse delle linee metropolitane. Durante il
fine settimana le tre linee della metrotranvia funzionano ventiquattr'ore
su ventiquattro. Venerdì notte e sabato notte le linee 2 e 3 della
metropolitana sono esercite fino alle ore 3:00. Il biglietto costa € 1,40⁴²
e consente di viaggiare per 90 minuti su tutta la rete sotterranea e di
superficie all'interno dell'area urbana (è possibile percorrere la stessa
tratta sia all'andata sia al ritorno anche sui mezzi su ferro). Esiste
inoltre un biglietto valido 24 ore su tutta la rete al costo di € 4,00⁴² e
un biglietto settimanale del costo di € 14,00.⁴² Inoltre è in vendita un
carnet di undici biglietti al costo di 14 euro (un biglietto è gratuito).
Solo verso l'aeroporto è richiesto un biglietto diverso, pari a € 8,00,
valido anch'esso per 90 minuti su tutta la rete.⁴³

Per quanto riguarda i treni, le stazioni principali sono quella del centro
di Atene (Stathmòs Larissis), quella del Pireo e SKA (acronimo
dell'espressione greca che vuol dire "Snodo ferroviario di Acarnai"), posta
nell'omonimo sobborgo. La stazione del Pireo serve esclusivamente i
convogli della ferrovia suburbana (collegata alla rete nazionale) mentre
quella di Atene (in fase di ristrutturazione) e di SKA (aperta nel 2011)
servono sia convogli suburbani sia convogli interregionali e nazionali.
Affiancano queste tre stazioni numerose altre comprese nel tessuto urbano.

Traghetti e moli

I porti principali sono:

- Pireo
- Rafina
- Lavrio

Autostrade e tangenziali

Le tangenziali sono tre: a nord Attiki Odos, che collega Elefsina e
l'autostrada per Corinto con l'aeroporto El. Venizelos; a est la
tangenziale del monte Imetto (Hymettus Ring Road) che si snoda sulle
pendici del monte Imetto con una lunga serie di gallerie e collega l'Attiki
Odos con i sobborghi meridionali; a ovest la tangenziale Perifereiaki
Aigaleo. La città è inoltre tagliata da nord a sud tramite la tangenziale
del Cefiso (Leoforos Kifisias, dal nome del fiume sul quale è stata in
parte costruita, è infatti sopraelevata per un lungo tratto), che
costituisce il prolungamento urbano dell'autostrada per le città
settentrionali di Lamia, Larissa e Salonicco, e giunge fino al Pireo
concludendosi in uno degli svincoli autostradali più grandi d'Europa. La
lunghezza totale della rete è di circa 150 km. Tutte le tangenziali, salvo
quella del Cefiso, sono a pagamento.

Aeroporti

L'aeroporto internazionale di Atene Elefthérios Venizélos è situato nel
comune di Spata-Artemida, a circa 30 km a est della capitale, ed è
collegato al resto della città tramite metropolitana, ferrovia suburbana e
la tangenziale Attiki Odos. L'aeroporto è stato inaugurato nel 2001, e ha
un traffico di 15.411.952 passeggeri all'anno (dati del 2010).⁴⁴

Ferrovie

La città dispone di una stazione ferroviaria, la stazione di Atene, situata
nel quartiere di Kolos, attiva dal 1904 e gestita da OSE.

Sport

Eventi

- Nel 1896 si tenne ad Atene la I Olimpiade moderna.
- Nel 1982 ad Atene si disputarono i campionati europei di atletica
  leggera.
- Nel 1991 vi si è svolta l'XI Edizione dei Giochi del Mediterraneo.
- Il 18 maggio 1994 la capitale greca ospitò la finale di Uefa Champions
  League fra il Milan ed il Barcellona
- Il Giro d'Italia 1996, in occasione del centenario della prima olimpiade,
  partì da Atene.
- Nel 1997 si sono tenuti i campionati del mondo di atletica leggera.
- Finali di Eurolega del 1985, 1993 e 2007.
- Nel 2004 ad Atene si svolse la XXVIII edizione dei Giochi olimpici.
- Il 23 maggio 2007 la capitale greca ospitò la finale di Champions League
  fra il Milan e il Liverpool.

Società sportive

Calcio
- Olympiakos, con sede al Pireo, fondato nel 1925, gioca nella Super Liga
  Ellada
- Panathīnaïkos, fondato nel 1908, gioca nella Super Liga Ellada
- AEK Atene, fondato nel 1924, gioca nella Super Liga Ellada
- Paniōnios, con sede a Nea Smyrni, fondato nel 1890, gioca nella Super
  Liga Ellada
- APS Atromitos Athinon, con sede a Peristeri, fondato nel 1923, gioca
  nella Super Liga Ellada
Pallacanestro
- Panathinaikos BC, fondato nel 1922, gioca nell'A1 Ethniki
- Olympiacos BC, con sede al Pireo, fondato nel 1925, gioca nell'A1 Ethniki
- AEK Atene BC, fondato nel 1924, gioca nell'A1 Ethniki
- Panellinios BC, fondato nel 1929, gioca nell'A1 Ethniki
- Panionios BC, con sede a Nea Smyrni, fondato nel 1890, gioca nell'A1
  Ethniki
- Maroussi BC, con sede a Maroussi, fondato nel 1970, gioca nell'A1 Ethniki
Pallavolo
- Panathīnaïkos AO, fondato nel 1919, gioca nella VolleyLeague maschile
- AEK Atene, fondato nel 1930, gioca nella VolleyLeague maschile
- Panathīnaïkos AO, fondato nel 1969, gioca nella VolleyLeague femminile
- AEK Atene, fondato nel 1995, gioca nella VolleyLeague femminile
Baseball
- Spartakos Glyfadas, fondato nel 1990, gioca nella National Baseball
  League
- Maroussi 2004, fondato nel 1990, gioca nella National Baseball League
- Olympiada Peristeriou, gioca nella National Baseball League
Pallamano
- Athinaikos, fondato nel 1927, gioca nella National Handball League
Rugby
- Athens Rugby, fondato nel 1990, gioca nella National Rugby League
- Starbucks Rugby, fondato nel 1983, gioca nella National Rugby League
Futsal
- Athina '90, fondato nel 1990, gioca nella Greek Premiere League.

Impianti sportivi

- Stadio Panathinaiko, l'antico stadio olimpico, ricostruito nel 1895 per
  ospitare i Giochi olimpici del 1896.
- Athens Olympic Sports Complex, costruito a partire dal 1980, è composto
  da varie strutture, tra cui lo Stadio Olimpico "Spiridon Louis",
  costruito nel 1982 e ristrutturato in occasione dei Giochi olimpici del
  2004 ad opera dell'architetto Santiago Calatrava.
- Stadio Karaiskákis, specifico per il calcio, costruito nel 1895,
  ristrutturato nel 1964 e nuovamente ricostruito nel 2004 in occasione
  dell'Olimpiade.
- Peace and Friendship Stadium, costruito nel 1983 e ristrutturato nel
  2002, è dedicato al basket e alla pallavolo.
- O.A.K.A. Olympic Indoor Hall, costruito nel 1995 e rinnovato nel 2004, è
  lo stadio da pallacanestro e pallavolo dove gioca il Panathinakos basket.
- Goudi Olympic Complex, costruito appositamente per le Olimpiadi del 2004,
  vi si sono svolte le gare di badminton e di pentathlon moderno.
- Helliniko Olympic Complex, costruito anch'esso per le Olimpiadi del 2004,
  è costituito da vari impianti sportivi che hanno ospitato le gare di
  baseball, softball, hockey, e diverse partite di pallacanestro.

Note

[1] Dati Elstat al 2011 (PDF), statistics.gr. URL consultato il 29-03-2012.
[2] Luciano Canepari, Atene, in Il DiPI – Dizionario di pronuncia italiana,
  Zanichelli, 2009, ISBN 978-88-08-10511-0.
[3] In antichità il nome della città era Ἀθῆναι, plurale di Ἀθήνη, nome
  greco ionico della dea Atena. Il nome nella forma moderna di Αθήνα fu
  ufficialmente adottato nel 1970.
[4] Atene, in Treccani.it – Enciclopedie on line, Istituto
  dell'Enciclopedia Italiana, 15 marzo 2011. URL consultato il 12 novembre
  2013.
    «(dati 2006) considerando l'intera agglomerazione urbana, la Grande A.,
    che include anche il Pireo».
[5] Urban Audit, Athina (PDF), urbanaudit.org. URL consultato il 28
  dicembre 2007.
[6] GaWC - The World According to GaWC 2008
[7] City Mayors: World's richest cities by purchasing power
[8] City Mayors: Cost of living - The world's most expensive cities 2011
[9] La classifica delle 10 più antiche città del mondo travel365.it
[10] Athens (Greece) - Britannica Online Encyclopedia
[11] Chapter I. The Physical Setting of Athens
[12] Το αρχείο του Θησείου, meteoclub.gr.
[13] "Athens: Short presentation of Athens and Urban Heat Island issues"
  (PDF), in UHI Quarterly Newsletter, Issue 1, may 2009, p. 2,
  www.urbanheatisland.info. URL consultato il 18 marzo 2011.
[14] Giannopoulou K., Livada I., Santamouris M., Saliari M., Assimakopoulos
  M., Caouris Y.G. (2011). "On the characteristics of the summer urban heat
  island in Athens, Greece". Sustainable Cities and Society, 1, pp. 16-28.
  http://www.sciencedirect.com/science/article/pii/S2210670710000041
[15] Giannakopoulos C., Hatzai M., Kostopoulou E., McCarty M., Goodess C.
  (2010). "The impact of climate change and urban heat islands on the
  occurrence of extreme events in cities. The Athens case". Proc. of the
  10th International Conference on Meteorology, Climatology and Atmospheric
  Physics, Patras, Greece, May 25th–28th, 2010, pp. 745–752.
[16] European Space Agency ESA helps make summer in the city more bearable,
  esciencenews.com. URL consultato il 7 novembre 2010.
[17] Katsoulis B.D., Theoharatos G.A. (1985). "Indications of the Urban
  Heat Island in Athens, Greece". Journal of Applied Meteorology, vol. 24,
  Issue 12, pp.1296–1302
[18] Stathopoulou M., Cartalis C., Andritsos A. (2005)."Assessing the
  thermal environment of major cities in Greece". International Conference
  "Passive and Low Energy Cooling for the Built Environment", May 2005,
  Santorini, Greece, pp. 108–112.
[19] Kassomenos P.A. and Katsoulis B.D. (2006). "Mesoscale and macroscale
  aspects of the morning Urban Heat Island around Athens, Greece",
  Meteorology and Atmospheric Physics, 94, pp. 209–218.
[20] Santamouris M., Papanikolaou N., Livada I., Koronakis I., Georgakis
  A., Assimakopoulos D.N. (2001). "On the impact of urban climate on the
  energy consumption of buildings". Solar Energy, 70 (3): pp. 201–216.
[21] Santamouris M. (1997). "Passive Cooling and Urban Layout". Interim
  Report, POLIS Research Project, European Commission, Directorate General
  for Science, Research and Development.
[22] Santamouris M., Papanikolaou I., Livada I., Koronakis C., Georgakis C,
  Assimakopoulos D.N. (2001). "On the impact of Urban Climate to the Energy
  Consumption of Buildings". Solar Energy, 70, 3, pp. 201–216.
[23] Katsoulis B. (1987). "Indications of change of climate from the
  Analysis of air temperature time series in Athens, Greece". Climatic
  Change, 10, 1, pp- 67–79.
[24] Repapis C. C, Metaxas D. A. (1985). "The Possible influence of the
  urbanization in Athens city on the air temperature climatic fluctuations
  at the National Observatory". Proc. of the 3rd Hellenic-British
  Climatological Congress, Athens, Greece 17–21 April 1985, pp.188–195.
[25] Philandras C.M, Metaxas D.A., Nastos P.T. (1999). "Climate variability
  and Urbanization in Athens". Theoretical and Applied Climatology, vol.
  63, Issue 1–2, pp.65–72.
[26] Philandras C.M, Nastos P.T. (2002). "The Athens urban effect on the
  air temperature time series of the National Observatory of Athens and New
  Philadelphia stations". Proc. of the 6th Hellenic Conference on
  Meteorology, Climatology and Atmospheric Physics, Ioannina Greece, 25–28
  September 2002, pp.501–506.
[27] Repapis C.C., Philandras C.M., Kalabokas P.D., Zerefos C.S. (2007).
  "Is the last years abrupt warming in the National Observatory of Athens
  records a Climate Change Manifestation?". Global NEST Journal, Vol 9, No
  2, pp. 107–116.
[28] Livada I., Niachou K., Santamouris M. (2005). "The impact of wind on
  air temperature distribution in Athens and in Santorini". International
  Conference "Passive and Low Energy Cooling for the Built Environment",
  may 2005, Santorini, Greece, Conference Proceedings pp. 133–138.
  http://www.inive.org/members_area/medias/pdf/Inive%5Cpalenc%5C2005%5CLivada.pdf
[29] Livada I., Santamouris M., Assimakopulos M.N. (2006). "Changes of
  summer air temperature during last 28 years in Athens". International
  Workshop on Energy Performance and Environmental Quality Buildings, July
  2006, Milos, Greece, Workshop Proceedings pp. 1–4.
  http://www.inive.org/members_area/medias/pdf/Inive%5CMilos2006%5C03_Assimakopoulos_01_4P.pdf
[30] Lambert Schneider & Christoph Hoecker, Die Akropolis von Athen,
  Darmstadt 2001, pp.62-63
[31] ekathimerini.com | Hellenic Motor Museum revs up
[32] Tucidide, La guerra del Peloponneso, introduzione di Luciano Canfora,
  traduzione di Pietro Sgroj, revisione e note di Livio Rossetti, in
  collaborazione con Graziano Ranocchia, Roma, Newton Compton, 1997, p.
  104, ISBN 88-8183-435-9.
[33] Athens Concert Hall - Athens Info Guide
[34] http://www.emst.gr/EN/Pages/default_new.aspx
[35] ekathimerini.com | Syngrou Avenue to be touched by central Athens
  makeover
[36] Περιφερειακές - Δημοτικές Εκλογές Νοέμβριος 2010
[37] Parties and Elections in Europe
[38] La divisione dei seggi è prefissata: nove vanno alla coalizione del
  sindaco, cinque alla principale coalizione d'opposizione, ed uno ai terzi
  classificati.
[39]
[40] città gemellate con Pechino dal sito ufficiale, ebeijing.gov.cn. URL
  consultato il 7 novembre 2010.
[41] Città gemellate con Tirana dal suo sito ufficiale (PDF),
  tirana.gov.al. URL consultato il 26 luglio 2010.
[42] AMEL - Athens METRO operation:Flat fare tickets
[43] AMEL - Athens METRO operation:Single-trip tickets
[44]
  http://www.aia.gr/UserFiles/File/trafficStatistics/2010/dec/164718_pax_dec_2010_EN.pdf

Bibliografia

- (DE) Sotiris Chtouris, Elisabeth Heidenreich e Detlev Ipsen, Von der
  Wildnis zum urbanen Raum. Zur Logik der peripheren Verstädterung am
  Beispiel Athen, Francoforte sul Meno, Campus Verlag, 1993, ISBN
  3-593-34873-X.
- Isabella Vincentini, Atene. Tra i muscoli dei Ciclopi, Milano, Unicopli
  Edizioni, 2002, ISBN 88-400-0822-5.

Voci correlate

- I Olimpiade (1896)
- XXVIII Olimpiade (2004)
- Konstantinos Tsatsos, ex-presidente greco, di cui Atene è città natale.

Altri progetti

- Wikiquote contiene citazioni di o su Atene
- Wikimedia Commons contiene immagini o altri file su Atene
- Wikivoyage contiene informazioni turistiche su Atene

Collegamenti esterni

- Atene, su Open Directory Project, Netscape Communications. (Segnala su
  DMoz un collegamento pertinente all'argomento "Atene")
- (EN) Un archivio fotografico dei resti archeologici e architettonici
  della città di Atene, stoa.org.

Acropoli di Atene

Coordinate: 37°58′17.12″N 23°43′34.2″E﻿ / ﻿37.971422°N 23.726167°E

L'acropoli di Atene si può considerare la più rappresentativa delle
acropoli greche. È una rocca, spianata nella parte superiore, che si eleva
di 156 metri sul livello del mare sopra la città di Atene.¹ Il pianoro è
largo 140 m e lungo quasi 280 m. È anche conosciuta come Cecropia in onore
del leggendario uomo-serpente Cecrope, il primo re ateniese.

L'Acropoli è stata dichiarata patrimonio dell'umanità dall'UNESCO nel
1987.²

Storia

I resti sono risalenti all'epoca arcaica e quindi si attesta che delle
costruzioni imponenti si elevavano sull'acropoli alla fine del VII secolo
a.C., epoca in cui le mura risalenti all'età micenea persero la loro
importanza difensiva. Nella prima metà del VI secolo a.C., dopo
l'espulsione dei Pisistratidi, l'acropoli cessò di essere una fortezza.

Le antiche fortificazioni, le costruzioni, gli edifici templari e le statue
furono distrutti durante l'occupazione persiana del 480 a.C. I primi sforzi
ricostruttivi degli ateniesi si concentrarono sulle opere di maggiore
utilità. Le mura e i bastioni furono ricostruiti sotto il governo di
Temistocle e di Cimone. Durante l'epoca di Pericle per celebrare la
vittoria sui Persiani e il primato politico, economico e culturale di Atene
fu realizzata la ricostruzione dell'acropoli, con la costruzione del
Partenone (all'interno del quale fu eretta una statua colossale di Atena
Parthenos, realizzata da Fidia e oggi perduta), dei Propilei e in seguito
dell'Eretteo e del Tempio di Atena Nike.

Nel tardo impero romano il Partenone fu trasformato in chiesa dedicata alla
Vergine Maria. Nel Medioevo l'acropoli fu trasformata in fortezza militare
prima dai Franchi e poi dai Turchi. Nel 1687 i veneziani bombardarono
l'acropoli, causando ingenti danni al Partenone, che, poiché conteneva dei
depositi di polvere da sparo, saltò in aria.

Durante la dominazione dell'Impero ottomano l'acropoli venne spogliata di
gran parte dei marmi che ornavano i frontoni e delle metope da Lord Elgin
che li portò in Inghilterra. Nell'Ottocento iniziarono i primi scavi e
restauri dei templi, che portarono a scoperte clamorose, come le famose
statue arcaiche di fanciulle, le Kore. La maggior parte dei ritrovamenti è
esposta nel Museo dell'acropoli di Atene.

Durante i lavori di liberazione dell'acropoli di Atene dalle strutture
fortificate costruite dai turchi, nel 1852-1853 l'archeologo francese
Charles Ernest Beulé scoprì la grande scalinata che conduce all'acropoli e
la porta fortificata di epoca romana, da allora chiamata Porta Beulé, che
tuttora costituisce l'accesso principale al complesso archeologico.³

-
L'assedio veneziano del 1687

Pianta del sito

Planimetria dell'acropoli di Atene con i principali resti archeologici e il
percorso del Peripatos

- Partenone
- Antico tempio di Atena Poliàs
- Eretteo
- Statua di Atena Promachos
- Propilei
- Tempio di Atena Nike
- Santuario di Egeo
- Santuario di Artemide Brauronia o Brauroneion
- Calcoteca
- Pandroseion
- Arrephorion
- Altare di Atena Poliàs
- Santuario di Zeus Polieus
- Santuario di Pandion
- Odeo di Erode Attico
- Stoà di Eumene
- Santuario di Asclepio o Asclepieion
- Teatro di Dioniso
- Odeo di Pericle
- Santuario di Dioniso
- Fonte micenea⁴
- Peripatos
- Klepsydra⁵
- Grotte di Apollo Hypoakraios, Pan e Zeus Olimpio⁶
- Santuario di Afrodite ed Eros⁷
- Iscrizione del Peripatos
- Grotta di Aglauro (Aglaureion)
- Via Panatenaica

Note

[1] http://etudesbalkaniques.revues.org/249.
[2] Acropolis, Athens - UNESCO World Heritage Centre
[3] Korina Miller, Grecia continentale, EDT srl, 2012, p. 58, ISBN
  978-88-6040-978-2.
[4] http://odysseus.culture.gr/h/2/eh251.jsp?obj_id=19817
[5] http://odysseus.culture.gr/h/3/eh3530.jsp?obj_id=6444
[6] http://odysseus.culture.gr/h/2/eh2560.jsp?obj_id=19816
[7] http://odysseus.culture.gr/h/2/eh251.jsp?obj_id=19818

Altri progetti

- Wikimedia Commons contiene immagini o altri file su acropoli di Atene
- Wikivoyage contiene informazioni turistiche su acropoli di Atene

Collegamenti esterni

- (EL, EN) Acropoli di Atene, sito del Governo Greco
- Ricostruzione artistica dell'Acropoli di Atene (GIF),
  asclepieion.mpl.uoa.gr.
- Maquette ricostruttiva dettagliata dell'acropoli,
  maquettes-historiques.net.

Partenone

Coordinate: 37°58′17.39″N 23°43′35.69″E﻿ / ﻿37.971497°N 23.726581°E

Il Partenone (in greco antico Παρθενών Parthenṓn /partʰe'nɔ:n/, in greco
moderno Παρθενώνας Parthenṓnas /parθe'nɔnas/) è un tempio greco, octastilo,
periptero¹ di ordine dorico che sorge sull'acropoli di Atene, dedicato alla
dea Atena.

Questo tempio è il più famoso reperto dell'antica Grecia² ; è stato lodato
come la migliore realizzazione dell'architettura greca classica e le sue
decorazioni sono considerate alcuni dei più grandi elementi dell'arte
greca. Il Partenone è un simbolo duraturo dell'antica Grecia e della
democrazia ateniese e rappresenta senz'altro uno dei più grandi monumenti
culturali del mondo.

Nome e artefici

Il nome Partenone si riferisce all'epiteto parthenos della dea Atena, che
indica il suo stato di nubile e vergine³ , nonché al mito della sua
creazione, per partenogenesi, dal capo di Zeus. All'interno del Partenone
si ergeva la monumentale statua di culto crisoelefantina (da χρυσός
chrysós, "oro" ed ἐλέφας eléphas, "avorio") raffigurante Atena Parthénos
(Παρθένος) e ospitata nella cella orientale.

Il Partenone è stato costruito dagli architetti Ictino, Callicrate e
Mnesicle, sotto la supervisione di Fidia, dirigente sommo (epískopos) di
tutti i lavori: di Fidia fu la concezione della decorazione figurata, la
creazione dei modelli, l'organizzazione dell'officina e il controllo della
realizzazione con intervento personale nelle parti più impegnative.

Storia

Storia antica

Il Partenone sostituì il più antico tempio di Atena Poliàs che era stato
distrutto dai Persiani nel 480 a.C., al tempo di Serse (guerre persiane).
Come la maggior parte dei templi greci, il Partenone fu utilizzato come
tesoreria e, per qualche tempo, servì come tesoreria della lega di Delo,
che diventò, successivamente, l'Impero ateniese.

Il Partenone sopravvisse come tempio di Atena per un migliaio di anni. Era
sicuramente ancora intatto nel IV secolo, ed allora era già vecchio come la
Cattedrale di Notre-Dame a Parigi oggi, e molto più vecchio della Basilica
di San Pietro a Roma. Ma, a quel tempo, Atene era stata ridotta in una
città provinciale dell'Impero romano, sebbene con un passato glorioso. Nel
V secolo la grandiosa statua di Atena Promachos, che sorgeva tra il
Partenone e i Propilei, fu asportata dall'imperatore Teodosio II e portata
a Costantinopoli, dove fu in seguito distrutta, forse nel saccheggio della
città durante la Quarta crociata (1204).

Storia medievale

In epoca bizantina, il Partenone fu convertito in chiesa dedicata a Maria,
o della Theotokos (Madre di Dio). All'epoca dell'Impero latino diventò
brevemente una chiesa cattolica dedicata sempre alla Madonna. La
conversione del tempio in chiesa richiese la rimozione delle colonne
interne e di alcuni dei muri della cella, e la creazione di un'abside nella
facciata orientale. Questo portò, inevitabilmente, alla rimozione ed alla
dispersione di alcune delle metope scolpite. Quelle raffigurazioni di dèi
furono reinterpretate in base al tema cristiano, o rimosse e distrutte.

La riscoperta del Partenone come monumento antico risale al periodo
dell'Umanesimo; Ciriaco d'Ancona fu il primo dopo l'antichità a descrivere
il Partenone, di cui tante volte aveva letto nei testi antichi. Grazie a
lui l'Europa occidentale poté avere il primo disegno del monumento,⁴ che
Ciriaco chiamò "tempio della dea Atena", diversamente dai viaggiatori
precedenti, che l'avevano chiamato "chiesa di Santa Maria"; dopo la visita
disse di avere ammirato⁵ :

Nel 1456, Atene cadde sotto gli Ottomani ed il Partenone fu trasformato in
moschea. Al contrario di racconti successivi, gli Ottomani generalmente
rispettarono gli antichi monumenti sui propri territori, e non distrussero
le antichità di Atene, benché non abbiano avuto un effettivo programma per
proteggerle. Comunque, in tempo di guerra, non esitarono a demolirlo al
fine di procurarsi materiali per muri e fortificazioni. Al Partenone fu
aggiunto un minareto e la sua base ed il suo scalone sono ancora
funzionali, essendo alto come l'architrave ed invisibile dall'esterno; ma
l'edificio non fu danneggiato. I visitatori europei nel XVII secolo
dimostrano che l'edificio era in gran parte intatto.

Storia moderna e contemporanea

Il Partenone subì la maggiore distruzione nel 1687, quando i Veneziani,
sotto Francesco Morosini, attaccarono Atene. Gli Ottomani fortificarono
l'Acropoli ed usarono l'edificio come magazzino di polvere da sparo. Il 26
settembre, un colpo di bombarda veneziana, sparato dalla collina di
Filopappo, fece esplodere il magazzino e la costruzione fu parzialmente
distrutta. Ogni struttura rimasta all'interno del tetto fu distrutta, ed
alcune delle colonne, particolarmente sul lato sud, furono decapitate. Le
sculture furono rovinate pesantemente. Molte caddero per terra e più tardi
i loro pezzi furono usati come souvenir. Dopodiché, molte parti
dell'edificio caddero e fu eretta una moschea più piccola.

Durante il tardo XVIII secolo, molti altri europei visitavano Atene, e le
pittoresche rovine del Partenone furono spesso ritratte in disegni e
dipinti, che aiutarono a suscitare simpatia nel Regno Unito ed in Francia
per l'indipendenza greca. Nel 1801, l'ambasciatore britannico a
Costantinopoli, il Conte di Elgin, ottenne il permesso dal Sultano per fare
stampi e disegni delle antichità sull'Acropoli, per demolire recenti
edifici se fosse stato necessario per vedere le antichità, e di rimuovere
le sculture da esse. Lo interpretò come permesso di prendere tutte le
sculture che avrebbe potuto trovare. Egli assunse gente del luogo per
staccare le metope dalla costruzione stessa e da terra (poche), e per
comprare alcuni pezzi più piccoli dagli abitanti locali.

Oggi queste sculture sono al British Museum, dove sono conosciute come
"marmi di Elgin" o come "marmi del Partenone". Altre sculture del Partenone
sono al Museo del Louvre a Parigi ed a Copenaghen. La maggior parte di
quelle restanti è conservata ad Atene, al Museo dell'Acropoli, situato ai
piedi della collina, a poca distanza a sud-est del Partenone. Qualcun'altra
può essere ancora vista sull'edificio stesso. Il governo greco ha insistito
per molti anni sul fatto che le sculture al British Museum debbano essere
riportate in Grecia. Il British Museum ha tenacemente rifiutato di
considerarlo e i governi britannici sono stati contrari a forzare il museo
in questo senso.

Durante la guerra condotta contro i Turchi, il Partenone subì ulteriori
danni: i turchi asserragliati sull'Acropoli per continuare a combattere
contro i Greci che ormai si erano impadroniti dell'intera città iniziarono
a demolire le colonne del tempio al fine di estrarne metallo per la fusione
di pallottole; i greci che dal basso vedevano il Partenone andare in pezzi
chiesero una tregua e arrivarono a offrire le munizioni ai turchi per
continuare la resistenza, a patto che lasciassero integro il tempio. Con la
definitiva conquista della città vennero abbattute tutte le costruzioni
medievali e ottomane sull'Acropoli. L'area diventò una zona storica
controllata dal governo greco.

Il Partenone, insieme agli altri edifici sull'Acropoli, è oggi uno dei siti
archeologici più visitati in Grecia. Il Ministero greco della cultura
grazie ai finanziamenti per i Giochi Olimpici del 2004 e ai finanziamenti
giunti dall'UNESCO, ha inaugurato un imponente progetto di restauro,
tuttora in corso.

Il nuovo Museo dell'Acropoli, che è stato aperto nel giugno 2009, situato
ai piedi dell'Acropoli, raccoglie tutti i frammenti del fregio in possesso
del governo greco, assieme ad altri in corso di recupero, in uno spazio
architettonico ricostruito con le esatte dimensioni e l'orientamento del
Partenone.

Progettazione e costruzione

Il Partenone fu costruito per iniziativa di Pericle, il generale ateniese
del V secolo a.C. Fu costruito dagli architetti Callicrate, Ictino, e
Mnesicle a prosecuzione di un progetto già avviato con Callicrate sotto
Cimone. La costruzione avvenne sotto la stretta supervisione dello scultore
Fidia (nominato episkopos, supervisore), che, inoltre, costruì la statua
della dea Atena al suo interno, di circa 12 metri fatta in bronzo, oro e
avorio. L'edificazione del tempio cominciò nel 447 a.C., e fu completata
sostanzialmente attorno al 438 a.C., ma il lavoro sulle decorazioni
continuò almeno fino al 432 a.C. Sappiamo che la spesa maggiore fu il
trasporto della pietra (marmo pentelico) dal Monte Pentelico, circa 16
chilometri da Atene, fino all'Acropoli. I fondi furono in parte ricavati
dal tesoro della lega di Delo, che fu spostato dal santuario panellenico di
Delo all'Acropoli nel 454 a.C.

Sebbene il vicino Hephaisteion sia l'esempio esistente più completo di
tempio di ordine dorico, il Partenone, a suo tempo, fu considerato il
migliore. Il tempio, scrisse John Norwich, "gode della reputazione di
essere il più perfetto tempio dorico mai costruito. Persino nell'antichità
i suoi miglioramenti architettonici erano leggendari, specialmente la
sottile corrispondenza tra la curvatura dello stilobate, l'assottigliarsi
dei muri del naos e l'entasis delle colonne". Lo stilobate, piattaforma
sulla quale si reggono le colonne, curva in su leggermente per ragioni
ottiche. L'entasis è il leggero rigonfiamento posto sul fusto a 1/3 della
sua altezza che annulla l'illusione ottica che le colonne siano concave
nella zona centrale. L'effetto di queste leggere curve è quello di far
apparire il tempio più simmetrico di quanto realmente sia. Altra correzione
ottica è la diversa distanza delle colonne per risolvere il problema
dell'angolo, o la diversa forma delle colonne d'angolo per correggere il
diverso intercolumnio tra i lati del tempio. A differenza dei classici
templi che presentano sei colonne sulla facciata e 13 sul lato lungo, il
Partenone è ottastilo, ha cioè 8 colonne sul lato corto e 17 su quello
lungo.

Misurate allo stilobate, le dimensioni della base del Partenone sono di
69,5 per 30,9 metri. Il pronao era lungo 29,8 metri e largo 19,2, con
colonnati dorico-ionici interni in due anelli, strutturalmente necessari
per sorreggere il tetto. All'esterno, le colonne doriche misurano 1,9 metri
di diametro e sono alte 10,4 metri. Le colonne d'angolo sono leggermente
più grandi di diametro. Lo stilobate ha una curvatura verso l'alto, in
direzione del proprio centro, di 60 millimetri sulle estremità orientali e
occidentali e di 110 millimetri sui lati. Alcune delle dimensioni seguono
il canone del rettangolo aureo che esprime la sezione aurea, lodata da
Pitagora nel secolo precedente la costruzione.

Decorazione

Il Partenone è un tempio dorico octastilo e periptero con caratteristiche
strutturali ioniche. La ricchezza delle decorazioni nel Partenone è unica
per un classico tempio greco. Non va in contrasto, comunque, con le
funzioni del tempio-tesoreria. Nell'opistodomo (la stanza sul retro della
cella) erano depositati i versamenti monetari della Lega di Delo di cui
Atene era il membro capo.

Fregio dorico esterno

Le novantadue metope doriche (realizzate da Fidia e da suoi allievi) furono
scolpite come altorilievi. Le metope, concordando con i registri degli
edifici, sono datate come degli anni 446-440 a.C. Le metope del lato est
del Partenone, sopra l'entrata principale, raffigurano la Gigantomachia (la
lotta degli dei dell'Olimpo contro i Giganti). Sul lato ovest, le metope
mostrano l'Amazzonomachia (la mitica battaglia degli Ateniesi contro le
Amazzoni). Le metope del lato sud — con l'eccezione di 13-20 metope
piuttosto problematiche, ormai perdute — mostrano la Centauromachia
Tessala. Sul lato nord del Partenone, le metope sono poco conservate, ma
l'argomento sembra essere la Guerra di Troia.

Stilisticamente, le metope sopravvissute presentano tracce di stile severo
nell'anatomia delle teste, nella limitazione dei movimenti del corpo alle
curve e non ai muscoli e nella presenza di vene pronunciate (veins) nelle
immagini della Centauromachia. Parecchie metope rimangono ancora
sull'edificio ma con l'eccezione di quelle del lato nord, che sono
seriamente danneggiate. Alcune di esse sono situate al museo dell'Acropoli,
altre, più numerose, sono al British Museum, una può essere ammirata al
museo del Louvre ed un piccolo frammento è conservato al museo archeologico
di Palermo

Il fregio ionico della cella

Il tratto più caratteristico nella decorazione del Partenone è sicuramente
il lungo fregio ionico posto lungo le pareti esterne della cella. Si tratta
di una caratteristica innovativa, dal momento che il resto del tempio è
costruito in stile dorico.

L'intero fregio marmoreo è stato scolpito in altorilievo da Fidia e dai
collaboratori della sua bottega. Il fregio continuo era lungo 160 metri di
cui ne sopravvivono 130, circa l'80%, dislocati oggi in vari musei europei.
La parte mancante ci è nota dai disegni effettuati da Jacques Carrey nel
1674, tredici anni prima che il bombardamento veneziano danneggiasse il
tempio.

In una prima semplice lettura, il fregio rappresenta la solenne processione
che si teneva ogni quattro anni in occasione delle feste panatenaiche. Sono
invece possibili diverse interpretazioni circa il significato della
rappresentazione o la sua possibile attribuzione ad un evento storico
preciso: c'è chi ipotizza che l'ampio spazio riservato alla
rappresentazione della cavalleria sia un esplicito riferimento all'eroismo
bellico delle Guerre Persiane; altri hanno ritenuto di riconoscere nei vari
personaggi della processione figure rappresentanti la polis aristocratica e
arcaica in contrapposizione ad altre che incarnerebbero invece la
democrazia dell'Atene classica, in un tentativo di unire passato e
presente⁶ . Sta di fatto che si tratta della rappresentazione di un
avvenimento comunitario, che era legato al culto di Atena e quindi della
patria che la dea rappresentava: gli individui di ogni strato della società
potevano identificarsi nei personaggi del fregio e riconoscere i vari
momenti della cerimonia.

L'intero fregio è stato concepito per essere letto a partire dall'angolo
sud-ovest: lo spettatore a partire da questo angolo poteva scegliere se
dirigersi verso nord, oppure dirigersi direttamente verso est. Dall'angolo
sud-ovest del fregio prendono il via dunque due processioni che girano
attorno alla cella per confluire poi sul lato est (quello dell'ingresso al
tempio), al cui centro è rappresentato il gesto della consegna del Peplo
alla dea Atena. Al gesto della consegna assiste la schiera degli dei e
degli eroi.

Tutte le figure del fregio sono state rappresentate da Fidia in modo
idealizzato, come se tutti i personaggi fossero abitanti di una dimensione
trascendente di eterna festa e allegria. Questo effetto complessivo di aura
divina è dato dalla scelta di soggetti giovani, dalle espressioni dei quali
non traspare fatica, nonostante molti siano impegnati in qualche azione
(come trasportare anfore o cavalcare), bensì solenne allegria.

Frontoni

Pausania, viaggiatore del II secolo, quando visitò l'Acropoli e vide il
Partenone, ne descrisse solo i frontoni. Il frontone orientale racconta
della nascita di Atena dalla testa di suo padre Zeus, mentre il frontone
occidentale narra la disputa che Atena (con il ramo d'ulivo) ebbe con
Poseidone (che dona l'acqua) per il possesso di Atene e dell'Attica, ed è
costituito da statue a tuttotondo incassate nel timpano. Le statue in
particolare non sono distaccate una dall'altra, non hanno una storia a sé
propria, ma interagiscono fra di loro, entrano in contatto concatenandosi e
sono costruite in una sequenza di arsi e tesi, ad ogni movimento concitato
ne corrisponde una rilassato e teso (ciò si vede anche nelle vesti delle
donne che seguono una ritmo naturale e libero e soprattutto equilibrato).
Il lavoro sui frontoni durò dal 438 al 432 a.C.

-
Il frontone orientale (ricostruzione)
-
Il gruppo scultoreo del frontone occidentale (ricostruzione)
-
Dettaglio del frontone orientale

Funzione dell'edificio

Strutturalmente, il Partenone è chiaramente un tempio, che precedentemente
conteneva la famosa statua di Atena di Fidia ed era il luogo di
raccoglimento di offerte votive. Poiché i sacrifici greci si svolgevano
sempre su di un altare invariabilmente a cielo aperto (mai all'interno,
dove potevano accedere solo i sacerdoti), il Partenone non corrisponde ad
alcune delle definizioni di "tempio"; non è stato infatti scoperto nessun
resto di altare. Così, alcuni studiosi hanno sostenuto che il Partenone
venisse utilizzato esclusivamente come tesoreria. Questa opinione,
formatasi prima nel tardo XIX secolo e rafforzatasi negli ultimi anni, non
è comunque maggioritaria, dato che la maggior parte degli studiosi vede
ancora l'edificio nei termini che Walter Burkert ha descritto per i
santuari greci, con temenos, altare e un tempio con la statua di culto.

Lavori di restauro

I primi lavori di restauro, di cui si ha traccia, furono eseguiti nel 1895
dall'architetto e archeologo greco Nikolaos Balànos, che fu direttore dei
restauri dell'Acropoli su cui pubblicò, nel 1938, una monografia⁷ .

Repliche

Il Partenone di Nashville, costruito nel 1897, è una replica delle stesse
dimensioni dell'originale Partenone.

Note

[1] Parthenon
[2] Beard, Mary (2010). The Parthenon. Profile Books. p. 118. ISBN
  1-84765-063-5.
[3] (EN) Henry Liddell e Robert Scott, παρθένος, in A Greek-English
  Lexicon, 1940.
[4] Nel codice Barb. Lat. 4224 se ne conserva una copia di mano di Giuliano
  da Sangallo (vedi Letteratura di viaggio e interessi antiquari di
  Ludovico Rebaudo).
[5] Giulia Bordignon, "Ornatissimum undique": il Partenone di Ciriaco
  d'Ancona; E.W. Bodnar, Cyriacus of Ancona and Athens, Bruxelles-Berchem,
  1960.
[6] G.Bejor, M.Castoldi, C.Lambrugo 2008, p.239, 240
[7] Enciclopedia Treccani.it Nikolaos Balanos

Bibliografia

- Giorgio Bejor, Marina Castoldi, Claudia Lambrugo, Arte greca. Dal decimo
  al primo secolo a.C., Milano, Mondadori, 2008, ISBN 978-88-88242-91-0..

Voci correlate

- Atena Parthenos
- Atene
- Antica Grecia
- Mitologia greca

Altri progetti

- Wikiquote contiene citazioni di o su Partenone
- Wikimedia Commons contiene immagini o altri file su Partenone

Collegamenti esterni

- Maquette con la ricostruzione del Partenone, maquettes-historiques.net.

Acropoli

L'acropoli è un termine (derivato dal greco ἄκρος "akros", alto, πὸλις
"polis", città) che originariamente indicava la parte più alta della polis
greca. Estendendone il significato, può essere chiamata "acropoli" la parte
più eminente e fortificata di un'antica città.¹

Nella Grecia antica indicava quella parte della città che veniva costruita
per ragioni difensive sulla sommità di un'altura e spesso cinta da mura.
Iniziata a diffondersi nell'età del bronzo, la "parte alta" delle città
greche, come Atene, Argo, Micene e Tirinto, in età micenea era il luogo di
residenza del re, ma col tempo divenne il centro religioso dell'abitato,
sede di templi e luoghi di riunione.¹

Essa si contrapponeva alla zona denominata asty, la parte periferica in cui
viveva il popolo. Al suo interno c'erano case, templi e la piazza
principale, l'agorà.²

Esempi tipici di acropoli, in parte tuttora ben conservati, sono quelli di
Atene , di Selinunte (Sicilia) e di Canosa di Puglia, di Taranto (Taras),
anche il castello Eurialo di Siracusa può essere considerato parte
dell'acropoli di quella città. Ma l'acropoli di Atene, una collina rocciosa
che si eleva fino a circa 100 metri sulla città circostante

Tali fortificazioni non sono riferibili esclusivamente al mondo ellenico,
bensì si ritrovano in tutto il Mediterraneo orientale (ad esempio presso
gli Ittiti) e, dall'età del ferro in Italia¹ (ad esempio l'acropoli di
Alatri, Cuma e Arpino sulle origini delle quali, tra l'altro, non è esclusa
la matrice mediorientale).

In età romana, la funzione monumentale si sostituì a quella difensiva, che
tuttavia venne recuperata nell'alto Medioevo.¹

Note

[1] Acropoli, in Treccani.it – Enciclopedie on line, Istituto
  dell'Enciclopedia Italiana, 15 marzo 2011.
[2] Polis: origine e struttura, antika.it. URL consultato il 29 gennaio
  2013.

Voci correlate

- Acropoli di Atene
- Polis
- Asty
- Agorà

Altri progetti

- Wikizionario contiene il lemma di dizionario «acropoli»
- Wikimedia Commons contiene immagini o altri file su acropoli

Civiltà micenea

Per civiltà micenea, o epoca micenea, si intende l'età del bronzo della
Grecia continentale, con particolare riferimento al periodo tardo elladico
(TE in italiano; Myc o LH = Late Helladic in lingua inglese).

L'espressione, che si riferisce alla città di Micene, fu coniata da
Heinrich Schliemann nel suo libro Mycenae, del 1878 e, successivamente,
utilizzata dai principali studiosi dell'Egeo del Bronzo, ha guadagnato
subito importanza.

Tipica di questa civiltà è la scrittura Lineare B, le cui tavolette però
non riportano alcun riferimento di come queste popolazioni si chiamassero.
Alcune tavolette ittite coeve pare si riferiscano ad essi come Ahhiyawa.
Stando alla tesi più accreditata, tale civiltà è la stessa descritta da
Omero, che canta le vicende degli Achei, detti anche Argivi, dalla città di
Argo o dalla sua regione Argolide, o ancora Danai, dal progenitore Danao,
loro eroe eponimo, dal significato di "occidentale".

All'espressione "civiltà micenea" si tende più di recente a preferire
"epoca micenea" e civiltà egea, in quanto le scoperte che seguirono hanno
reso evidente che Micene non ne fu il centro principale ai suoi primi stadi
né, forse, in qualsiasi periodo, e di conseguenza è divenuto di uso più
comune adottare un titolo geografico più ampio.¹

Caratteristiche

La civiltà micenea (da Micene, città dell'Argolide che si riteneva avere
maggiore rilievo rispetto alle altre città micenee) ebbe origine e si
evolse dalle società e dalla cultura dei periodi dell'Antico e Medio
elladico nella Grecia continentale. Emerse attorno al 1600 a.C., quando la
cultura elladica nella Grecia continentale si trasformò sotto le influenze
della civiltà minoica di Creta.

Diversamente dai minoici, la cui società prosperava grazie al commercio, i
micenei si sviluppavano tramite la conquista, infatti erano un popolo
guerriero. La civiltà micenea era dominata da un'aristocrazia guerriera.
Attorno al 1600 a.C., i micenei estesero il loro controllo a Creta, il
centro della civiltà minoica (la quale era stata indebolita dall'eruzione
di Santorini), e adattarono la forma di scrittura minoica, chiamata Lineare
A, finora non ancora decifrata, a una propria arcaica forma di greco,
chiamata scrittura Lineare B, invece quasi del tutto decifrata.

Non solo i micenei sconfissero i minoici, ma secondo successive leggende
elleniche essi espugnarono Troia, presentata nell'epica come una
città-stato rivale. Siccome l'unica prova della conquista è l'Iliade di
Omero e altri testi ricchi di mitologia, l'esistenza di Troia e la
storicità della guerra di Troia sono incerte. Nel 1876, l'archeologo
tedesco Heinrich Schliemann scoprì delle rovine a Hisarlik, nell'Asia
Minore occidentale (odierna Turchia) che affermò essere quelle di Troia.
Altre fonti invece affermano che queste rovine non si adattino al racconto
omerico di Troia.

I micenei seppellivano i loro nobili in tombe dette thòlos, grandi camere
sepolcrali circolari, con un'alta copertura a volta e un passaggio
d'entrata dritto rivestito con pietra,di solito decorate con oro,argento e
bronzo. Spesso seppellivano pugnali o altri equipaggiamenti militari con il
defunto. I nobili erano seppelliti frequentemente con maschere dorate,
diademi, armature e armi ingioiellate. I micenei venivano seppelliti in
posizione seduta, e alcuni nobili si sottoponevano alla mummificazione,
mentre gli eroi omerici Achille e Patroclo non venivano seppelliti ma
cremati, secondo l'usanza dell'età del ferro, e onorati con un'urna d'oro
invece che con maschere dorate.

Sostanzialmente anche questa civiltà, come quella minoica di Creta, ebbe
come centro politico, sociale, religioso ed economico il palazzo, ma a
differenza dei palazzi minoici, quello miceneo era cinto da grandi e
robuste mura, chiamate "ciclopiche" per le dimensioni. Ancora oggi è
possibile trovare traccia delle fortificazioni nelle città di Argo, Micene
e Tirinto.

I manufatti micenei sono stati ritrovati ben oltre ai limiti del mondo
miceneo: in particolare le spade micenee hanno raggiunto la Georgia e il
Caucaso, un oggetto in ambra incisa con simboli della scrittura Lineare B è
stato ritrovato in Baviera, e asce bipenni micenee in bronzo, insieme ad
altri oggetti datati a partire dal XIII secolo, sono state trovate in
Irlanda, in Wessex e in Cornovaglia.

Epoche

Da una prospettiva cronologica, il periodo del tardo elladico (TE,
1550-1060 a.C.) fu l'epoca in cui la Grecia micenea fiorì, sotto le nuove
influenze minoiche da Creta e dalle Cicladi. Sulle ceramiche del TE si
hanno talvolta iscrizioni in Lineare B. Il periodo TE è diviso sulla base
della datazione dei reperti ceramici in I, II e III;² di cui I e II si
sovrappongono al Tardo Minoico e il III lo supera. Il TE III è
ulteriormente suddiviso in IIIA, IIIB e IIIC. Di seguito la datazione dei
periodi:

- Tardo elladico antico o epoca palaziale: dal 1600 a.C. al 1400 a.C.
- Tardo elladico medio o fase neo palaziale: dal 1400 a.C. al 1200 a.C.
- Tardo elladico avanzato: dal 1200 a.C. al 1000 a.C.

Le ceramiche del Tardo Elladico in genere contenevano beni quali olio
d'oliva e vino. Le merci del TEI raggiunsero Santorini appena prima
dell'eruzione di Thera. Il TEIIB cominciò durante il TMIB,
contemporaneamente al regno di Thutmose III in Egitto. Il TEIIB abbraccia
la distruzione di Creta del TMIB/TMII, associata alla conquista greca
dell'isola.

Il TEIIIA:1 corrisponde al regno di Amenhotep III in Egitto, dove si
denominavano col termine ti-n3-y (Danai) le città apparentemente sullo
stesso piano di d-y-q-e-i-s (Tebe) e m-w-k-i-n-u (Micene). Si menziona in
questo periodo dalle fonti ittite anche il nome di Attarsiya (Atreo),
l'uomo di Ahhiya che alternativamente attaccò e diede supporto al ribelle
Madduwatta di Zippasla. Il termine Ahhiya e la sua derivazione del
TEIIIA:2, Ahhiyawa, possono essere legati solo indirettamente alla Grecia,
poiché gli Ittiti non usavano alcun termine come approssimazione di
ti-n3-y; e non collegavano Ahhiya con nomi di città greche note. Ancora,
nessun resto di "Attarsiyas" del TEIIIA:1 è stato ancora trovato
nell'Anatolia occidentale. Eppure, Ahhiya deve riferirsi a un potente
popolo al largo della costa di Mileto, e i greci sono attualmente
considerati l'opzione più valida.

Le merci del periodo TEIIIA:2 furono ritrovate nel relitto di Uluburun, ed
erano in uso a Mileto prima che Muršili II bruciasse la città attorno al
1320 a.C. In quest'epoca, il commercio marittimo era la specialità dei
ciprioti e dei fenici, quindi la presenza di merci del TE non implica
necessariamente la presenza dei micenei.

Durante il periodo TEIIIA:2, i re di "Ahhiyawa" cominciarono ad attirare
l'attenzione degli Ittiti, possibilmente in quanto sovrani degli Stati
"achei". Nel TEIIIB, essi ascesero fin quasi allo status dei grandi re di
Egitto e Assiria. Il TEIIIB è anche il periodo in cui la scrittura Lineare
B compare nei palazzi greci; prima di allora, la Lineare B veniva usata
principalmente nelle Cicladi e a Creta. Il termine "submiceneo" fu
introdotto nel 1934 da T. C. Skeat, ma adesso è considerato uno stile di
ceramica piuttosto che un periodo distinto. L'opinione attuale vede questo
stile come lo stadio finale del Tardo Elladico IIIC. Arne Furumark lo ha
chiamato TEIIIC:2 nella sua opera sulla classificazione e analisi delle
ceramiche micenee. Queste ceramiche sono note in particolare per i cimiteri
di Ceramico ad Atene e per i siti dell'isola di Salamina nel Golfo
Saronico, di Skoubris in Eubea nonché per i mercati di Atene, Tirinto e
Micene.

Identità

In seguito alla decifrazione delle tavolette scritte in Lineare B, si pensa
che i popoli attualmente chiamati "Micenei" possano corrispondere agli
Achei ( in greco Άχαίϝοι, da leggere Achaiwoi) o essere stati soggiogati da
questi in un secondo momento. Le fonti scritte ritrovate nei siti micenei
non rivelano il termine con cui definissero sé stessi. Dalla lettura
dell'Iliade, in cui gli abitanti del Peloponneso e delle isole adiacenti
sono spesso chiamati "Achei", e tenendo conto gli accenni ad Ahhiyawa nelle
fonti ittite della tarda età del bronzo, la teoria suggerisce che i Micenei
potrebbero essere gli "Achei"³ . La cosiddetta Lettera di Tawagalawa
scritta da un re ittita del XIII secolo a.C. di incerta identificazione
(Muwatalli II o Hattusili III) al re di Ahhiyawa, in cui questi viene
trattato come un pari, suggerisce che Mileto (Millawata) fosse sotto il suo
controllo, e fa riferimento a un precedente "episodio di Wilusa" implicante
ostilità da parte degli Ahhiyawa, spalleggiati dal loro agente anatolico
Piyama-Radu, verso gli Ittiti. Il termine Ahhiyawa è stato così
generalmente identificato con gli Achei della Guerra di Troia, e la città
di Wilusa con la leggendaria città di Troia. Tuttavia, l'esatta relazione
tra il termine Ahhiyawa e gli Achei, al di là della somiglianza nella
pronuncia, è dibattuta dagli studiosi, non tanto sulla possibilità ormai
acclarata che gli Ahhiyawa siano parte del mondo miceneo, quanto su quale
entità essi rappresentassero con esattezza⁴ .

Cenni storici

Tra il XVII e il XVI secolo a.C. nel Peloponneso e nella Grecia centrale si
verificarono significativi cambiamenti, attestati dai ritrovamenti
archeologici: si formarono dei piccoli regni indipendenti, ognuno facente
capo a una città e dominati da gruppi aristocratici che basavano il proprio
potere sull'uso delle armi. Nella Grecia continentale il territorio è
montuoso. Lungo il corso dei fiumi si aprono pianure separate tra loro da
montagne. Anche le isole sono piccole e poco adatte all'agricoltura. Il
clima si presenta con inverni brevi al sud, e rigidi al nord; in estate
invece il clima si presenta caldo e secco, con scarse precipitazioni. Nella
Grecia crescono viti, olivi, fichi, in pianura frumento, orzo, mandorli. Le
condizioni ambientali greche, con la scarsità di terre coltivabili,
generarono nell'antichità un alto tasso di conflittualità tra le
popolazioni autoctone (tra le quali i Pelasgi); mentre l'eccessiva
concentrazione demografica nelle poche zone coltivabili provocò vasti
fenomeni migratori. La situazione orografica creò infine un ostacolo al
commercio tradizionale, determinando lo spostamento via mare dei flussi
economici.

La prima civiltà urbana di cui si abbia testimonianza risale al 1700 a.C.
ed era di lingua indoeuropea, figlia delle popolazioni eole e ioniche,
migrate in Grecia nel XIX secolo a.C. Essa prese il nome di micenea dal
ritrovamento del sito archeologico di Micene ad opera di Heinrich
Schliemann. Dopo la clamorosa scoperta del sito di Troia, nella pianura di
Hisarlik in Anatolia, avvenuta sulla scorta di una letterale
interpretazione dell'Iliade, l'archeologo tedesco si era infatti spostato
nel Peloponneso, alla ricerca di nuove testimonianze volte a confermare il
quadro "storico" tessuto nell'epopea omerica. Schliemann portò dunque alla
luce i centri di Micene e Tirinto. La vicenda interpretativa subì tuttavia
alterne fortune: quando nel 1900 l'inglese Sir Arthur Evans scoprì a Creta
le rovine di Cnosso, venne formulata l'ipotesi di un'espansione della
civiltà minoica nella penisola balcanica. Ma con la scoperta delle
tavolette con il sistema alfabetico noto come lineare B, l'ipotesi di un
dominio minoico sulla Grecia venne rovesciata poiché esse testimoniavano
l'occupazione di Creta da parte dei Micenei, possibile invece che una
integrazione tra le due abbia condotto allo sviluppo della civiltà detta
più propriamente "Egea".

La civiltà micenea non si riferiva a uno Stato unitario, ma a vari centri
urbani aventi caratteristiche sociali, culturali ed economiche comuni, con
realtà politiche indipendenti e spesso in conflitto tra loro. Molto
importante rilevare che nell'antichità i primi micenei erano dei temibili
guerrieri che avevano molta cura della propria armatura; inoltre venivano
addestrati sin da fanciulli all'arte della guerra. La scrittura aveva
creato un alto livello di specializzazione nell'amministrazione economica e
politica, anche se i Micenei avevano attinto dai Minoici la struttura
sociale della cultura dei Palazzi. Nei Micenei si ritrovano comunque molti
fattori originali, come gli armamenti, i carri da guerra, l'architettura
funeraria.

I micenei conquistarono pure le isole di Rodi, Creta e Cipro. Ancora più
vaste furono le lotte per i commerci, che servivano per reperire metalli.
Esse furono dirette in Spagna, nel continente europeo, in Oriente.
Ceramiche micenee furono ritrovate anche in Italia, dove nel meridione i
mercanti micenei fondarono basi commerciali. Similmente nel Lazio
meridionale (Alatri, Arpino) si ritrovano esempi di architettura
straordinariamente simili a quelli della cultura micenea.

Il declino di questa civiltà avvenne, probabilmente, attorno al 1200 a.C.
(inizio del Medioevo ellenico) per cause che oggi non siamo in grado di
definire con sicurezza. Si sono fatte numerose teorie in base alla
testimonianze ritrovate negli scavi archeologici. La più tradizionale è
l'invasione dei Dori, popolo indoeuropeo proveniente, secondo alcuni, dal
nord della penisola balcanica, nonostante probabilmente fossero già
presenti nel Peloponneso in posizione marginale. Tuttavia con il
ritrovamento di alcune tavolette a Pilo, scritte in Lineare B e giunte a
noi proprio perché cotte durante un incendio al palazzo reale, si prospetta
un'invasione dal mare e vi si descrivono affannosi preparativi militari per
salvaguardare le coste da un pericolo imminente. Essendo stata in quel
periodo distrutta la civiltà ittita e messa in difficoltà quella egiziana
dai Popoli del mare, si è pensato che questi fossero gli invasori. Altri
studiosi sostengono che il declino della civiltà micenea sarebbe stato
provocato da ben più prosaici fattori di carattere economico e demografico
o addirittura climatico. Il suo splendore e la sua magnifica cultura sono,
però, rimaste un modello perenne per la civiltà greca.

Struttura sociale

L'organizzazione sociale dei Micenei era basata sulla centralizzazione, la
burocratizzazione e la ridistribuzione. La società era organizzata
gerarchicamente; al vertice stava il re, detto wanax, seguito dal
lawaghetas che comandava l'esercito. Veniva poi l'alta aristocrazia, divisa
in heros (dotati di carri in battaglia) ed hequetas⁵ seguiti dai sacerdoti.
Le campagne o demi erano amministrate dai qasirewes (da cui il greco
basileis), che assegnavano le terre al villaggio e riscuotevano tributi. Al
gradino più basso, infine, vi erano i doeloi (da cui il greco douloi) o
schiavi.

Al wanax e al lawaghetas spettava il temenos, che corrispondeva a un lotto
di terreno tratto dalla confisca effettuata nel territorio sottomesso. Il
resto della terra veniva dato ai grandi dignitari, dietro pagamento di un
tributo. A loro volta i grandi dignitari e il tempio affidavano le terre a
dei funzionari minori. Queste terre venivano donate agli aristocratici per
i servizi prestati in battaglia, chi riceveva queste terre non poteva né
venderle e né tantomeno trasmetterle per via ereditaria.

Economia

Il controllo e l'organizzazione delle attività veniva fatto attraverso la
burocrazia capillare. Il palazzo controllava la riscossione di tributi,
distribuiva le materie prime. L'agricoltura era solo una delle attività
svolte dai micenei: vi erano l'allevamento ovino, la produzione di tessuti
di lana, svolti dai doeloi, l'oreficeria, la metallurgia, la produzione di
olio e profumi, svolta invece dai membri del damos (da cui il greco demos,
popolo), i quali svolgevano attività specialistiche. Grazie a questa
organizzazione, i micenei accumularono molta ricchezza, che veniva
ridistribuita agli individui che ne facevano parte. Ciò che più colpisce e
che tutto questo fosse organizzato dal palazzo, sede di stato. Qui i
migliori artigiani appaltavano dal re incarichi a fine bellico, quale la
costruzione di armi sontuose e molto costose, adorne dei più preziosi
materiali. Erano gli stessi palazzi ad organizzare spedizioni d'oltremare,
visto il bisogno di importare materiali di cui la terra ellenica è povera,
in cambio di materiali caratteristici di quelle terre.

Religione

Poco o niente è possibile dire sulle credenze religiose micenee. Degli dei
è nota unicamente una serie di nomi, somiglianti con quelli degli dei greci
di quattro secoli dopo; sconosciute sono invece le caratteristiche
associate alle singole divinità.

Non mancano però le differenze, sia nei nomi che nei ruoli, delle divinità
elencate negli archivi in lineare B (che riguardano anche le donazioni e i
sacrifici). Poseidone sembra, infatti, più importante di Zeus, e divinità
legata (come anche in epoca classica) a cavalli e terremoti, piuttosto che
divinità marina; vi è invece Proteo, una divinità marina che forse ne
prende il posto (venerato anche in epoca classica, ma non come signore del
mare). Manca completamente Apollo (che potrebbe essere una divinità
asiatica, non a caso nell'Iliade è un protettore dei troiani), Paean non è
un epiteto di Apollo, ma un dio autonomo. Ares e Enyalius sono due divinità
distinte, mentre il secondo diventerà un epiteto del primo durante l'età
classica. Drimios e Marineus sono divinità, la prima figlia di Zeus, che
non rimangono nella religione classica e di cui conosciamo solo il nome.

Ancora più complesse le differenze riguardo alle divinità femminili, che
sembrerebbero più numerose (anche se alcune potrebbero essere dei doppioni,
visto che i greci, anche pre classici, usavano sovente degli epiteti al
posto dei nomi), Atena è ben attestata come A-ta-na po-ti-ni-ja (Atena
potnia nell'età classica), viceversa altri nomi come Potnia Hippeia sono
forse riconducibili all'Atena greca, oppure divinità che Atena nel corso
del tempo ha assorbito nel suo culto. Persefone e Demetra sono sovente
indicate come "le due regine", o con epiteti (in parte noti anche in età
classica, in parte, come signora del grano, riconducibili a queste
divinità, anche se a livello quasi speculativo), Persefone forse
corrisponde anche a Pereswa, la dea colomba. Eileithyia (poi Ilizia), una
divinità del parto, era molto più venerata nella Grecia micenea e
segnatamente a Cnosso di quanto non fosse nella grecia classica, ma a Creta
il suo culto rimase importante fino all'età ellenistica. Poseidone è
sposato con Posidaeia, divinità assente in seguito.

Sphagianeia, Qorasia, Doqeia, Diwia, Qowia, Komawenteia, Pipituna, sono
divinità femminili sconosciute, di cui è possibile (ma a livello quasi
speculativo) trovare paragoni in divinità della Grecia classica, o
dell'Anatolia, mentre Manasa è omonima alla divinità Indù dei serpenti, e
quindi è, presumibilmente, una divinità indoeuropea, come alcune di queste
divinità sconosciute, che mantengono nomi indoeuropei, mentre altre (e in
particolare Pipituna) sono state collegate ad una possibile divinità
minoica, ovvero con la classica Britormartis-Dyktynna, a sua volta caduta
in omonimia con Artemide durante l'ellenismo.

Quorasia è invece stata collegata con Tiresia, l'indovino semidio presente
in diversi miti greci, che per sette anni (secondo alcuni di questi miti)
fu donna.

Iphimedeia più che una semi-divinità, come durante la Grecia classica,
sembra riferirsi ad una divinità, sia pure meno importante di altre. Forse
Dioniso era sposato con Arianna, una divinità, e non una mortale
semi-divina, come nel mito classico.

Mancano riferimenti ad Estia (la divinità del focolare domestico,
protettrice della famiglia e della patria, equivalente alla Vesta romana),
ma, presumibilmente, a questa divinità (che dovrebbe essere presente nel
panteon miceneo a logica) si sacrificava una parte di ogni sacrificio, come
accadeva in seguito, e quindi non lascia tracce negli archivi in lineare B.

Si hanno notizie più precise sul rapporto tra la religione e il potere
politico. Il wanax era sia re sia capo religioso, infatti dirigeva le
offerte e i riti. La figura del re era vista come quella di un
intermediario tra il mondo umano e quello degli dei, in grado di impetrare
la benevolenza. Proprio per questo ruolo religioso così importante,
riusciva ad essere più notevole del 'lawaghetas' e degli altri sacerdoti.

Architettura e arte

Benché sia stata fortemente influenzata dalla civiltà minoica, ovvero
quella degli abitanti di Creta, la civiltà micenea presenta notevoli
differenze dal punto di vista architettonico ed artistico. Quella micenea
fu infatti un'arte prevalentemente ispirata dalla guerra. I fastosi palazzi
cretesi furono sostituiti da costruzioni robuste, circondate da enormi
cinte murarie di fortificazione, realizzate con una serie di blocchi di
pietra irregolari e collocate sulla parte elevata della città (acropoli).
Le maggiori roccaforti si ebbero nelle città di Micene, Tirinto, Pilo, Argo
e Tebe.

Caratteristico, in questo senso, è certamente il palazzo reale di Tirinto,
la cui particolare struttura, impostata essenzialmente sul megaron, sembra
abbia ispirato la forma del tempio greco classico. Si tratta infatti di una
grande sala al cui centro era disposto un camino e circondata da quattro
colonne disposte a quadrato che sostenevano, probabilmente, il tetto.
L'ambiente era preceduto da due grandi vestiboli, il primo dei quali aperto
sul lato anteriore dove erano disposte due grandi colonne.

L'architettura funeraria prevedeva due tipi di tombe: quelle a fossa
costituite da un pozzo dove vi era la camera sepolcrale, e le tombe a
thòlos formate da una camera con una pseudo cupola, a cui si accedeva
attraverso un corridoio chiamato dromos.

Il campo più produttivo fu certamente quello dell'arte orafa. Suggestive
sono le grandissime maschere funerarie in oro massiccio, come quella detta
all'inizio di Agamennone ma poi fu scoperto che era di un erede di Troia.

Al pari della civiltà minoica (cretese), quella micenea eccelse anche nella
lavorazione della ceramica. Sono stati, infatti, ritrovati numerose
statuine di idoli e guerrieri. Di particolare interesse sono, poi, i vasi
elegantemente dipinti con temi naturalistici, tra i quali il più ricorrente
è certamente la piovra.

Note

[1]
  http://www.artleo.it/alarte/ee/testi/egizi-greci/12110_la_civilta_egea.pdf
[2] Massimo Cultraro. Micenei: archeologia, storia, società dei Greci prima
  di Omero, 2006.
[3] Il primo a suggerire tale ipotesi fu lo studioso svizzero Emil Forrer
  nel 1924, con ben poco credito; in tempi recenti invece il mondo
  accademico ha generalmente accettato questa visione, ritenendola
  acclarata, a partire da Mee nel 1998, e poi altri studiosi tra cui autori
  del calibro di Kelder, Cline, Bryce, Hawkins e Beckman, The Ahhiyawa
  texts, pp. 1-6.
[4] Molti autori ritengono essenzialmente che con il termine Ahhiyawa gli
  Ittiti indicassero la città-stato di Micene o una coalizione di stati
  micenei facenti capo proprio a questa città (tra questi Bryce, Cline e
  Beckman, The Ahhiyawa texts, pp. 4-6); J. Latacz invece propone come
  possibile alternativa la città di Tebe: Troy and Homer, pp. 240 e segg.
[5] (EN) Bruno Currie, Pindar and the Cult of Heroes, Oxford University
  Press, 2005, p. 65, ISBN 978-0-19-927724-7..

Bibliografia

- Leonard Palmer, Minoici e Micenei. L'antica civiltà egea dopo la
  decifrazione della Lineare B. Einaudi 1969.
- Pierre Demargne, Arte egea, Feltrinelli e Rizzoli, Milano, 1964 e
  successive riediz. Rizzoli; nuova ediz. con il titolo Arte egea: i
  primordi dell'arte greca, Corriere della Sera-RCS Quotidiani, Milano,
  2005 (introduz. generale alla civiltà micenea)
- William Taylour, I Micenei, Il Saggiatore, Milano, 1966; nuova ediz.
  aggiornata: Giunti, Firenze, 1987
- Gianfranco Maddoli (a cura di), La civiltà micenea: guida storica e
  critica, Laterza, Roma-Bari, 1977; nuova ediz. ampliata 1992
- Massimiliano Marazzi (a cura di) , La società micenea, Editori Riuniti,
  Roma, 1978; nuova ediz. ampliata: Il Bagatto, Roma, 1994
- John Chadwick, Il mondo miceneo, Mondadori, Milano, 1980
- Wolf-Dietrich Niemeier, Nascita e sviluppo del mondo miceneo;
- Alexander Uchitel, Preistoria del greco e archivi di palazzo;
- Lucia Vagnetti, Espansione e diffusione dei Micenei; questo saggio e i
  due precedenti in (a cura di) Salvatore Settis, I Greci: storia, cultura,
  arte, società, Einaudi, Torino, 1997 (vol. II, tomo 1); ripubblicata
  anche come Storia Einaudi dei Greci e dei Romani, Ediz. de "Il Sole 24
  Ore", Milano, 2008 (vedi il vol. 3°)
- Louis Godart, Popoli dell'Egeo: civiltà dei palazzi, Silvana editoriale,
  Cinisello Balsamo, 2002
- Massimo Cultraro, I Micenei: archeologia, storia, società dei Greci prima
  di Omero, Carocci, Roma, 2006 e successive rist.
- Rodney Castleden, I Micenei e le origini dell'Europa, ECIG, Genova, 2007

Voci correlate

- Esercito miceneo

Altri progetti

- Wikimedia Commons contiene immagini o altri file su Civiltà micenea

Atena

Nella mitologia greca Atena (in attico Ἀθηνᾶ, traslitterato in Athēnâ), è
stata creata dal cranio spaccato di Zeus, è la dea della sapienza, delle
arti (le abilità tecniche e manuali nei vari aspetti della vita), della
tessitura e della strategia militare, ovvero gli aspetti più nobili della
guerra (gli aspetti più crudeli e violenti rientrano invece nel dominio di
Ares). La sapienza rappresentata da Atena, quindi, comprende le conoscenze
tecniche usate nella tessitura, nell'arte di lavorare i metalli, nel campo
agricolo, navale, e, più in generale, in tutti i vari tipi di artigianato.
In tempo di pace gli uomini la veneravano poiché a lei erano dovute tutte
le invenzioni tecnologiche, mentre in tempo di guerra, fra coloro che la
invocavano, aiutava solo chi combatteva con l'astuzia (metis), propria di
personaggi come Odisseo. L'astuzia e la furbizia erano delle doti che Atena
poteva donare ai suoi protetti. In generale Atena era, quindi, una divinità
molto amata dal popolo.

I suoi simboli sacri erano la civetta¹ e l'ulivo; lei ha spesso con sé il
suo animale sacro e indossa un mantello, realizzato con la pelle della
capra Amaltea (un materiale indistruttibile e resistente a qualsiasi
colpo),

Spesso Atena è accompagnata dalla dea della vittoria Nike, che, come
appunto nel caso dell'Atena Parthenos, viene raffigurata nella mano della
dea. Nella tarda età classica il legame fra Atena e Nike diventò così forte
che si fusero nella divinità Atena Nike, spesso raffigurata come un'Atena
dallo sguardo più acuto e munita delle ali di Nike, alla quale è dedicato
l'omonimo tempio sull'acropoli di Atene.

Atena la troviamo sempre ad aiutare giovani eroi: infatti è una dea
guerriera ed armata; nella mitologia greca appare come protettrice di eroi
quali Eracle, Giasone ed Odisseo. Immune alle frecce di Eros
(personificazione dell'amore), resta, per sua scelta, eterna vergine, e per
questo è conosciuta come Athena Parthenos (la Vergine Atena); da questo
appellativo deriva il nome del più famoso tempio a lei dedicato, il
Partenone sull'acropoli di Atene. Dato il suo ruolo di sacra protettrice
della città di Atene, è stata venerata in tutto il mondo greco, ed era
considerata protettrice della Grecia. Il suo rapporto con la sua città era
davvero speciale, come dimostra chiaramente la somiglianza fra il suo nome
e quello di quest'ultima² .

Il culto della Dea Atena nell'area Egea risale probabilmente ad epoche
preistoriche³ . Si sono trovate prove del fatto che nell'antichità Atena
fosse vista essa stessa come una civetta, o comunque si trattasse di una
Dea-uccello o una "dea alata": nel terzo libro dell'Odissea assume la forma
di un'aquila di mare. La sua egida decorata potrebbe rappresentare ciò che
rimane delle ali di cui era dotata⁴ , dal momento che sulle decorazioni di
antichi vasi in quel modo viene ritratta.

La dea equivalente ad Atena nella Religione romana è Minerva, che aveva
anch'essa come animale sacro la civetta, talvolta il gufo.

Etimologia ed origini del nome

È possibile che il nome 'Athena' sia di origine Lidia⁵ . Potrebbe trattarsi
di una parola composta, derivata in parte dal tirreno ati, che significa
"madre", ed in parte dal nome della Dea hurrita Hannahannah che spesso è
abbreviato in Ana. Sembrerebbe fare la sua comparsa in una singola
iscrizione in lingua micenea nelle tavolette in scrittura Lineare B: in un
testo facente parte del gruppo delle "Tavolette della stanza del carro"
rinvenute a Cnosso, la più antica testimonianza di scrittura lineare B, si
trova "A-ta-na-po-ti-ni-ja", "/Athana potniya/"⁶ . Sebbene questa frase
venga spesso tradotta come "Padrona Atena", letteralmente significa "la
potnia di At(h)ana", che probabilmente vuol dire "La dama di Atene"⁷ : non
è comunque possibile stabilire con certezza se vi sia una connessione con
la città di Atene⁸ . Si è rinvenuta anche la forma "A-ta-no-dju-wa-ja",
"/Athana diwya/", la cui parte finale è la scomposizione in sillabe in
Lineare B di quella che in greco è conosciuta come Diwia (in miceneo
di-u-ja o di-wi-ja), ovvero "divina"- Atena, attributo della Dea della
tessitura e delle arti.

Nel suo dialogo Cratilo, Platone fornisce un'etimologia del nome di Atena
basata sul punto di vista degli antichi Ateniesi⁹ , sostenendo che derivi
da "A-theo-noa" (A-θεο-νόα) o "E-theo-noa" (H-θεο-νόα), che significa "la
mente di Dio". Platone ed Erodoto notarono anche che in Egitto, nella città
di Sais, si adorava una dea il cui nome in egiziano era Neith¹⁰ e la
identificano con Atena.

I nomi e gli appellativi di Atena

Atena glaukopis (glaucopide)

Da Omero in poi, l'epiteto di Atena più comunemente usato in poesia è
"glaukopis" (γλαυκώπις),¹¹ che viene solitamente tradotto come con lo
sguardo scintillante o dagli occhi lampeggianti. Il termine è una
combinazione di glaukos (γλαύκος, che significa "lucente", "argenteo" e, in
epoche più tarde "blu-verdognolo" e "grigio") e ops (ώψ, "occhio" o
talvolta "viso"). È interessante notare che glaux (γλαύξ,¹² civetta) deriva
dalla medesima radice, probabilmente per i particolari occhi di cui è
dotato l'animale. La figura di quest'uccello capace di vedere di notte è
strettamente legata alla Dea della saggezza: a partire fin dalle prime
raffigurazioni è dipinta con la civetta appollaiata sulla testa. In epoca
arcaica Atena potrebbe essere stata una Dea-uccello simile a Lilith o alla
Dea raffigurata con ali ed artigli da civetta sul Rilievo Burney, un
rilievo in terracotta mesopotamico degli inizi del secondo millennio a.C.

Atena Tritogenia

Nell'Iliade (4.514), negli Inni omerici, nella Teogonia di Esiodo e nella
Lisistrata di Aristofane viene attribuito ad Atena il singolare epiteto di
Tritogeneia. Il significato di questo termine non è chiaro: sembrerebbe
voler dire "nata da Tritone", forse riferendosi al fatto che secondo alcuni
antichi miti suo padre è il Dio del mare¹³ o, ipotesi ancor più dubbia, che
fosse nata nei pressi del lago Tritone che si trova in Africa. Un altro
possibile significato è tre volte nata o terza nata, riferendosi a lei come
terza figlia di Zeus oppure alludendo al fatto che era nata da Zeus, da
Metide e anche da sé stessa; varie leggende la indicano infatti come figlia
successiva rispetto ad Artemide e Apollo, al contrario di altre che ne
parlano come della primogenita.

Pallade Atena

Un suo appellativo molto frequente è Pallade Atena (Παλλάς Αθηνά).
L'epiteto deriva da un'ambigua figura mitologica chiamata Pallade, maschio
o femmina che, al di fuori della sua relazione con la dea, è citata
soltanto nell'Eneide di Virgilio. Secondo alcune versioni della leggenda
Atena uccise Pallade per errore, come ad esempio in una versione pelasgica
secondo la quale Pallade era una compagna di giochi della giovane Atena,
che la uccise per sbaglio mentre simulavano un combattimento: Atena prese
quindi il nome di Pallade in segno di lutto per dimostrare il suo
rimorso.¹⁴ Nell'Inno omerico a Ermes, Pallade era invece il padre della Dea
della Luna Selene. In altre versioni ancora si trattava di uno dei Giganti
che Atena uccise nella Gigantomachia. Le cose però potrebbero essere andate
in maniera ancora diversa, ed Atena avrebbe soppiantato una precedente
mitica Pallade assorbendola nella sua figura in modo meno "traumatico",
quando questa divenne dapprima Pallas Athenaie, Pallade di Atene (come Hera
di Argo era Here Argeie), e infine Pallade Atena, cambiando lentamente ma
completamente identità.¹⁵ Per gli Ateniesi, d'altronde, ella era
semplicemente La Dea (è thèa), senz'altro un epiteto molto antico.

Altri epiteti

- Atena Ergane (industriosa) – Come patrona di artisti ed artigiani ed
  ideatrice dei lavori femminili come la filatura, tessitura, ecc.
- Atena occhio azzurro
- Atena Parthenos (vergine) – Il nome con cui veniva adorata sull'Acropoli,
  specialmente durante le celebrazioni per lo svolgimento delle Panatenee.
- Atena Promachos (prima in battaglia) – Come condottiera di eserciti in
  battaglia.
- Atena Polias – Ovvero "Atena della città", come protettrice di Atene ma
  anche di altre città tra le quali Argo, Sparta, Gortyna, Lindos e
  Larissa. In tutte queste città il tempio di Atena era il più importante
  dell'acropoli.¹⁶
- Atena Areia – Per il suo ruolo di giudice al processo di Oreste (che
  viene assolto) per l'assassinio della madre Clitennestra nonché per
  l'istituzione del tribunale per giudicare il comportamento degli uomini.
- Atena Itonia - Detta così da Itono, figlio di Anfizione. Le era dedicato
  un tempio a Coronea (Beozia) abbellito con statue di Agoracrito. In onore
  di Atena Itonia si celebravano le Pambeozie¹⁷ .
- Atena Atritonia - Dal verbo greco tryo, "logorare", "distruggere", più
  alfa privativo e quindi "l'instancabile" (cfr. per esempio¹⁸ "Ascolta
  anche me ora, figlia di Zeus, Atritonia [...]")

Atena nell'arte classica

L'iconografia classica di Atena prevede che sia ritratta in piedi mentre
indossa l'armatura e l'elmo, tenuto alto sulla fronte; porta con sé una
lancia ed uno scudo sul quale è fissata la testa della Gorgone Medusa.
Proprio in questa posizione è stata scolpita da Fidia nella sua famosa
statua crisoelefantina¹⁹ , alta 11 metri – ora perduta – l'Athena Parthenos
che si trovava nel Partenone. Spesso, poggiata sulla sua spalla, si trova
la civetta, simbolo di saggezza.

A prescindere dagli attributi tipici, a partire dal V secolo a.C. sembra
esserci stata una sostanziale uniformità di vedute tra gli artisti su quale
dovesse essere l'aspetto della Dea. Un naso importante con un alto ponte
che sembra essere la naturale continuazione della fronte, occhi profondi,
labbra piene, una bocca stretta ed appena più larga del naso, il collo
allungato ne tratteggiano una bellezza serena ma un po' distaccata.

La nascita di Atena

Tra gli dei dell'Olimpo Atena viene ritratta come la figlia prediletta di
Zeus, nata già adulta ed armata, dalla testa del padre o dal polpaccio
secondo altri, dopo che lui ne aveva mangiato la madre Meti. Varie sono le
versioni riguardo alla sua nascita; infatti una versione dice che Atena è
solo figlia di Zeus. Quella più comune dice che Zeus si coricò con Meti,
Dea della prudenza e della saggezza, ma subito dopo ebbe paura delle
conseguenze che ne sarebbero derivate: una profezia diceva che i figli di
Metide sarebbero stati più potenti del padre,²⁰ fosse stato anche lo stesso
Zeus. Per impedire che questo si verificasse, subito dopo aver giaciuto con
lei, Zeus indusse Meti a trasformarsi in una goccia d'acqua oppure, a
secondo della tradizione, in una Mosca od in una cicala e la inghiottì, ma
era ormai troppo tardi: la Dea aveva infatti già concepito un bambino. Meti
cominciò immediatamente a realizzare un elmo e una veste per la figlia che
portava in grembo, ed i colpi di martello sferrati mentre costruiva l'elmo
provocarono a Zeus un dolore terribile. Così Efesto aprì la testa di Zeus
con un'ascia bipenne ed Atena ne balzò fuori già adulta ed armata e Zeus in
questo modo uscì, malconcio ma vivo, dalla brutta disavventura.

Alcuni frammenti attribuiti alla storia dal semi-leggendario Sanchuniathon,
che si dice essere stata scritta prima della guerra di Troia, suggeriscono
che Atena sia invece la figlia di Crono, il re dei Titani, padre di Zeus,
Dio del cielo, Poseidone, Dio del mare, e di Ade, Dio degli Inferi, fatto a
pezzi dalla sua stessa arma per mano dei figli e gettato nel Tartaro (la
parte più profonda degli Inferi).

Leggende e racconti relativi ad Atena

Erittonio

Secondo quanto racconta lo Pseudo-Apollodoro, Efesto tentò di fare l'amore
con Atena ma non riuscì nell'intento. Il suo seme si sparse al suolo e
fecondò Gea e così nacque Erittonio. Atena decise comunque di allevare il
bambino come madre adottiva. Una versione alternativa dice che il seme di
Efesto cadde sulla gamba della Dea, che se la pulì con uno straccetto di
lana che gettò poi a terra: Erittonio sarebbe così nato dalla terra e dalla
lana. Un'altra leggenda narra che Efesto avesse voluto sposare Atena ma che
la Dea scomparve all'improvviso dal talamo nuziale, cosicché lo sperma di
Efesto finì per cadere a terra. Atena affidò poi il bambino, che aveva la
parte inferiore del corpo a forma di serpente a tre sorelle – Herse,
Pandroso e Aglauro figlie di Cecrope - chiuso dentro a una cesta,
avvisandole di non aprirla mai. Agraulo, curiosa, aprì ugualmente la cesta,
e la vista dell'aspetto mostruoso di Erittonio fece impazzire le tre
sorelle che si uccisero lanciandosi giù dall'Acropoli.

Una versione diversa dice che, mentre Atena era andata a prendere una
montagna per usarla per costruire l'Acropoli, due delle sorelle aprirono la
cesta: un corvo vide la scena e volò a riferirlo alla Dea che accorse
infuriata lasciando cadere la montagna, che ora è il Monte Licabetto.²¹
Herse e Pandroso impazzirono per la paura e si uccisero lanciandosi da una
scogliera, e neppure il corvo fu risparmiato dall'ira di Atena che, si
narra, fece diventare da allora nere le piume di quest'animale.

Erittonio diventò in seguito re di Atene, ed introdusse molti cambiamenti
positivi nella cultura ateniese. Durante il suo regno Atena fu
frequentemente al suo fianco per proteggerlo.

Aglauro

In un'altra versione del mito di Aglauro, narrata nelle Metamorfosi di
Ovidio, Ermes si innamora di Herse. Quando le tre sorelle si recano al
tempio per fare un'offerta sacrificale in onore di Atena, Ermes si avvicina
ad Aglauro e le chiede il suo aiuto per sedurre Herse. Questa in cambio
chiede a Ermes dei soldi e il Dio le dà il denaro che avevano sacrificato
ad Atena.²² Atena, per punire l'avidità di Aglauro, ordina all'Invidia di
possedere Aglauro: questa obbedisce e Aglauro ne resta pietrificata.²³

Poseidone

Atena era in competizione con Poseidone per diventare la divinità
protettrice della città che, all'epoca in cui si svolge questa leggenda,
ancora non aveva un nome. Si accordarono in questo modo: ciascuno dei due
avrebbe fatto un dono agli Ateniesi e questi avrebbero scelto quale fosse
il migliore, decidendo così la disputa. Poseidone piantò al suolo il suo
tridente e dal foro ne scaturì una sorgente. Questa avrebbe dato loro sia
nuove opportunità nel commercio che una fonte d'acqua, ma l'acqua era
salmastra e non molto buona da bere. Atena invece offrì il primo albero di
ulivo adatto ad essere coltivato. Gli Ateniesi scelsero l'ulivo e quindi
Atena come patrona della città, perché l'ulivo avrebbe procurato loro
legname, olio e cibo. Si pensa che questa leggenda sia sorta nel ricordo di
contrasti sorti nel periodo Miceneo fra gli abitanti originari della città
e dei nuovi immigrati. Alcuni credono che Atena avesse addirittura
condiviso una relazione con Poseidone precedentemente alla contesa per la
città.

Una diversa versione della leggenda dice che Poseidone offrì in dono,
anziché la sorgente, il primo cavallo, ma gli Ateniesi scelsero comunque il
dono di Atena. Si può fra l'altro supporre che uno dei motivi per cui la
scelta dei cittadini si orientò in questo senso, fu che Poseidone era
considerato una divinità molto difficile da compiacere, che spesso aveva
causato distruzioni anche nelle città delle quali era patrono. Atena
rappresentava quindi un'alternativa migliore per il suo carattere meno
violento.

Aracne

Una donna di nome Aracne un giorno si vantò di essere una tessitrice
migliore di Atena, che di quest'arte era la Dea stessa. Atena andò così da
lei travestita come una vecchia e consigliò Aracne di pentirsi della sua
arroganza (hybris), ma la donna invece la sfidò ad una gara. Atena allora
riassunse le sue vere sembianze ed accettò la sfida. La Dea realizzò un
arazzo che rappresentava lo scontro fra Poseidone e la città di Atene,
mentre Aracne ne fece uno in cui si derideva Zeus e le sue numerose amanti.
Terminati gli arazzi, la Dea proclamò che era un pareggio, ma il pubblico
lì presente, derise Aracne, in quanto intimoriti dalla presenza della Dea.
La ragazza, per evitare l'umiliazione si impiccò. La Dea, indignata da tale
gesto, la trasformò in un ragno, obbligandola a tessere la sua tela per
l'eternità e a tramandare il suo sapere ai suoi discendenti.

Perseo e Medusa

Atena aiutò Perseo ad uccidere Medusa, e le fu così data, per decorare il
suo scudo o la sua egida, la testa della Gorgone, capace di pietrificare
chi l'avesse guardata. Era stata tuttavia Atena stessa a rendere Medusa ciò
che era. Originariamente Medusa era soltanto la più bella delle tre sorelle
Gorgoni. Una notte però Poseidone giacque con lei nel tempio di Atena, e
quando la Dea scoprì che il suo tempio era stato così profanato, per punire
Medusa ne mutò l'aspetto rendendola mostruosa insieme alle sue sorelle
Steno ed Euriale: i loro capelli si trasformarono in serpenti e qualsiasi
creatura vivente ne avesse incrociato lo sguardo sarebbe stata mutata in
pietra. Atena trasformò anche la parte inferiore del loro corpo in modo
tale da renderle impossibilitate ad avere rapporti sessuali.

Giasone e gli Argonauti

In vista della spedizione degli Argonauti per recuperare il vello d'oro,
Atena partecipò alla costruzione della nave Argo, ornando la prua con un
intaglio di quercia di Dodona, sacra al padre Zeus. La dea seguì le imprese
del suo protetto Giasone e dei suoi compagni.

Eracle

Atena era la dea protettrice del fratello Eracle e lo guidò e lo consigliò
per tutta la vita. I due erano rispettivamente la figlia e il figlio
preferiti da Zeus. In particolare, rilevante fu l'aiuto della dea in alcune
delle fatiche di Eracle: nella prima fatica, dopo l'uccisione del leone di
Nemea, Atena trasformata in anziana, consigliò Eracle su come scorticare la
belva e gli suggerì di indossare la pelle come protezione invincibile agli
attacchi dei nemici. Sempre Atena assistette il fratello nella sesta fatica
di scacciare i letali uccelli del lago Stinfalo. Dopo aver fallito al primo
tentativo , Eracle ricevette dalla dea due enormi sonagli di bronzo e con
essi stordì gli uccelli, che fuggirono via liberando la popolazione vicina.

Tiresia e Cariclo

In una versione del mito, Atena accecò il giovane Tiresia dopo che l'aveva
sorpresa mentre faceva il bagno nuda. Sua madre, la ninfa Cariclo, la
supplicò di ritirare la sua maledizione, ma Atena non aveva il potere di
farlo e decise, come riparazione, di dotarlo del dono della profezia.²⁴

Giudizio di Paride

Eris, Dea della Discordia, gettò una mela d'oro al banchetto nunziale di
Peleo e Teti nell'Olimpo con incisa sopra la scritta "alla più bella". Per
evitare contese fra le Dee, Zeus mandò Ermes con Atena, Afrodite ed Era
sulla terra dove il giovane pastore Paride dovette fare da giudice su chi
fosse la Dea più bella tra loro. Ogni Dea promise un dono a Paride in caso
di vittoria: Era di renderlo ricco e potente (donandogli l'Asia minore),
Atena di farlo il più saggio degli uomini (o, secondo una versione diversa,
di renderlo invincibile in guerra) ed Afrodite di dargli in sposa la donna
più bella del mondo. Paride scelse Afrodite, causando così
involontariamente la guerra di Troia.

Achille

Nella guerra di Troia, Atena combatte dalla parte dei Greci, nonostante i
Troiani custodiscano il Palladio, un simulacro ligneo della Dea a
protezione della loro città. L'intervento di Atena, invisibile a tutti
tranne che ad Achille, impedisce all'eroe, che viene trattenuto per i
capelli dalla Dea, di uccidere Agamennone in un impeto d'ira.

Odisseo

L'indole astuta e scaltra di Odisseo lo aiutò a conquistare rapidamente la
benevolenza e la protezione di Atena, che però non fu in grado di aiutarlo
nel viaggio di ritorno verso Itaca fino a quando giunse sulla costa
dell'isola dove Nausicaa stava lavando i suoi panni. Atena entrò nei sogni
di Nausicaa per spingerla a soccorrere Odisseo e a rimandarlo quindi a
Itaca. Dopo il suo arrivo sull'isola Atena va da Odisseo sotto mentite
spoglie e gli dice, mentendo, che sua moglie Penelope si era risposata e
che si crede che Odisseo sia morto, ma Odisseo le mente a sua volta, dato
che è riuscito a capire con chi ha a che fare nonostante il travestimento.
Compiaciuta dalla sua risolutezza e sagacia, Atena rivela la propria natura
a Odisseo e gli spiega tutto quello che ha bisogno di sapere per
riconquistare il suo regno. Muta le sembianze dell'eroe in quelle di un
vecchio in modo che non venga riconosciuto dai Proci e lo aiuta a
sconfiggerli, intervenendo a risolvere anche la disputa finale con i loro
parenti. La dea guidò anche Telemaco, il figlio di Odisseo, nei suoi viaggi
(Telemachia) assumendo la forma del precettore Mentore.

Psicologia

Atena, la guerriera saggia e forte, rappresenta le qualità intellettuali,
sia dell'uomo sia della donna (infatti la Dea era la protettrice delle arti
femminili). Nella città di Atene erano gli uomini a prendere ogni decisione
(anche riguardo alla vita delle proprie mogli o figlie), tuttavia la Dea
Atena era considerata la custode del Tribunale, colei a cui spettava
l'ultima parola, in caso di parità di voti. Tale prerogativa veniva fatta
risalire al mitico giudizio di Oreste, accusato di matricidio.

Forse, il carattere della Dea va collegato all'idealizzazione delle donne
di Sparta di condizione sociale elevata: dovevano essere atletiche,
combattive, forti e sagge. La Dea è nata dal padre Zeus , è quindi "tutta
del padre", con un carattere bellicoso, al punto da saper maneggiare la
folgore di Zeus, con la quale uccide Aiace Oileo. Tuttavia, per contrasto,
il culto femminile di Atena è attestato in Grecia e Magna Grecia dai
numerosi ex voto ritrovati presso i templi; la dea viene anche invocata
come protettrice delle nascite e dei bambini, in collegamento con il mito
di Erittonio, suo figlio adottivo. Ad Atene, nella processione annuale
delle feste Panatenaiche veniva donato alla statua della dea un prezioso
peplo tessuto dalle fanciulle della città.

Note

[1] Thompson, D'Arcy Wentworth. A glossary of Greek birds. Oxford,
  Clarendon Press 1895, p 46.
[2] Sin dai tempi antichi si dibatte se sia stato dato per primo il nome
  alla Dea e poi alla città o sia successo l'inverso (Burkert, p. 139).
[3] Per sapere se il suo nome fosse già presente nella lingua Eteocretese o
  meno, si dovrà attendere la decifrazione della scrittura lineare A
[4] (EN) Frederick John Kluth, "The Role of Athena in Ancient Greek Art"
  (Il ruolo di Atena nell'antica arte greca)
[5] G. Neumann (manca il nome dell'articolo) in "Kadmos" n.6 (1967)
[6] Kn V 52 (testo 208 in Ventris e Chadwick).
[7] Palaima, p. 444.
[8] Burkert, p. 44.
[9] "Questo è più difficile, amico mio. Pare che gli antichi riguardo ad
  Atena la pensassero allo stesso modo di come oggi fanno i bravi critici
  di Omero. Infatti la maggior parte di loro, studiando il poeta,
  sostengono che in Atena abbia voluto personificare il "nous" e la
  "dianoia", ovvero la mente ed il pensiero, e similmente sembra aver
  ragionato colui che le assegnò i nomi.; addirittura, appellandola con
  ancor maggiore solennità "theou nesis" (mente del Dio) dice che è la
  "theonoa", ovvero la "mente divina", servendosi della lettera "alfa" al
  posto della lettera "eta" come fanno gli stranieri, ed eliminando "iota"
  e "sigma". Era assai poco distante dal chiamarla "Ethonoe", dato che è
  colei che come indole ha il pensiero "en thoi ethei noesis". Ma alla fine
  o lui stesso odr altri, per renderne il nome più bello, la chiamarono
  Atena." (Cratilo 407b)
[10] "I cittadini ritengono che la fondatrice della città sia una Dea: in
  lingua egiziana si chiama Neith e dicono che è la stessa che i greci
  chiamano Atena: sono grandi ammiratori degli Ateniesi e dicono di essere
  in qualche modo simili a loro." Timeo 21 e Erodoto, Storie 2:170-175.
[11] γλαυκῶπις, Liddell & Scott
[12] γλαύξ, Liddell & Scott
[13] Karl Kerenyi suggerisce che "Tritogeneia" non significhi che essa sia
  nata da qualche particolare fiume o lago, ma che sia invece nata
  dall'acqua in quanto tale, dato che il nome Tritone sembrerebbe essere
  associato all'acqua in generale. (Kerenyi, p. 128).
[14] R. Graves, I miti greci.
[15] Burkert, p. 139.
[16] Burkert, p. 140.
[17] Leonhard Schmitz, "Pamboeotia" in William Smith (a cura di), A
  Dictionary of Greek and Roman Antiquities. London : John Murray, London,
  1875, pp. 854-855 (on-line)
[18] Iliade, X, v. 284, trad. it. di Maria Grazia Ciani, Marsilio, Venezia
  2007
[19] Realizzata in oro e avorio.
[20] Da confrontare con la profezia riguardo a Teti
[21] R. Graves, I miti greci, "The Nature and Deeds of Athena" (trad.
  l'indole e le imprese di Atena) 25.d.
[22] Ovidio, Metamorfosi, X. Aglauro, Libro II, 708-751.
[23] Ovidio, Metamorfosi, XI. L'Invidia. Come Aglauro a causa di questa
  diventò una statua, Libro II, 752-832.
[24] R. Graves, I miti greci, "The Nature and Deeds of Athena" (trad.
  l'indole e le imprese di Atena) 25.g.

Bibliografia

- Burkert, Walter, 1985. Greek Religion (la Religione Greca) (Harvard).
- Graves, Robert, (1955) 1960. The Greek Myths (I miti Greci) edizione
  riveduta.
- Harrison, Jane Ellen, 1903. Prolegomena to the Study of Greek Religion
  (Prolegomeni allo studio della religione Greca).
- Kerenyi, Karl, 1951. The Gods of the Greeks (Gli dèi degli antichi Greci)
  (Thames and Hudson).
- Palaima, Thomas, 2004. "Appendix One: Linear B Sources." (Appendice 1:
  fonti della scrittura lineare B) In Trzaskoma, Stephen, et al., eds.,
  Anthology of Classical Myth: Primary Sources in Translation (Antologia
  dei miti classici: fonti primarie per la traduzione) (Hackett).
- Ruck, Carl A.P. e Danny Staples, 1994. The World of Classical Myth: Gods
  and Goddesses, Heroines and Heroes (Il mondo dei miti classici: Dei e
  Dee, eroi ed eroine) (Durham, NC).
- Telenius, Seppo Sakari, 2005 e 2006. Athena-Artemis (Atena-Artemide).
- Ventris, Michael e John Chadwick, 1973. Documents in Mycenaean Greek
  (Documenti in lingua Micenea) (Cambridge).

Voci correlate

- Armonide
- Divinità della conoscenza
- Divinità della guerra
- Minerva

Altri progetti

- Wikizionario contiene il lemma di dizionario «Atena»
- Wikimedia Commons contiene immagini o altri file su Atena

Collegamenti esterni

- (EN) Il santuario della dea Atena, goddess-athena.org.
- (EN) Il museo di Atena (galleria fotografica), goddess-athena.org.
- (EN) Theoi.com Il culto di Atena – estratti di testi classici, theoi.com.
- (EN) Le origini minoiche di Atena (Virginia Hacks), anistor.co.hol.gr.
- Atena - Enciclopedia dell'antico Einaudi, einaudiscuola.it.
- Miti e leggende riguardo ad Atena, geagea.com.

Guerra

Per guerra si intende un fenomeno collettivo che ha il suo tratto
distintivo nella violenza armata posta in essere fra gruppi organizzati¹ .
Nel suo significato tradizionale la guerra è un conflitto fra stati sovrani
o coalizioni per la risoluzione, di regola in ultima istanza, di una
controversia internazionale più o meno direttamente motivata da veri o
presunti (ma in ogni caso parziali) conflitti di interessi ideologici ed
economici¹ .

Il termine deriverebbe dalla parola werran dell'alto tedesco antico,² che
significa mischia. Nel diritto internazionale, il termine è stato
sostituito, subito dopo la seconda guerra mondiale, dall'espressione
"conflitto armato", applicabile a scontri di qualsiasi dimensione e tipo.

La guerra in quanto fenomeno sociale ha enormi riflessi sulla cultura,
sulla religione, sull'arte, sul costume, sull'economia, sui miti,
sull'immaginario collettivo, che spesso la cambiano nella sua essenza,
esaltandola o condannandola.

Cenni storici

Fino alla seconda guerra mondiale era prassi di diritto internazionale
ampiamente osservata il far precedere le ostilità da una dichiarazione di
guerra. Le alleanze militari fra Stati obbligavano i firmatari a entrare
nel conflitto se un altro Stato violava la neutralità e l'integrità
territoriale, invadendo i confini esterni di uno Stato partecipante con le
proprie truppe, oppure ne manifestava la volontà con una dichiarazione di
guerra: i patti di mutua assistenza militare propagavano rapidamente le
dimensioni dei conflitti.

Generalmente, il conflitto armato comincia a partire da un evento
specifico, il cosiddetto casus belli: un'invasione militare, l'uccisione
nemica di concittadini, come soldati, o beneficiari dell'immunità
diplomatica, come ambasciatori, capi di Stato o reggenti. Anche incidenti
diplomatici possono innescare crisi che si risolvono in un conflitto
armato, a causa di inosservanze dei protocolli diplomatici, come non
presentarsi a una convocazione o rifiutare di ricevere un ambasciatore,
ingerenze politiche sulle nomine, dichiarazioni offensive senza scuse o
smentite ufficiali degli organi di stampa ed eventuali dimissioni del
dichiarante. Preso a sé, il casus belli può essere anche non molto grave,
ma la sua importanza è amplificata dalle tensioni e dagli attriti già
esistenti.

La guerra spesso si manifesta insieme a un periodo di sospensione dello
Stato di diritto nel quale il diritto e la giustizia militare si
sostituiscono a tutte le altre fonti della giurisprudenza.

Con l'avvento dell'ONU, il cui statuto condanna lo Stato aggressore e
consente allo Stato aggredito di difendersi con immediatezza, la
dichiarazione di guerra è praticamente scomparsa dallo scenario
internazionale. Molte Costituzioni, fra le quali quella italiana, ammettono
la guerra di sola difesa. Nessuno Stato è infatti disposto a dichiararsi
aggressore con una tale procedura, mentre infiniti sono gli appigli per
dichiararsi aggredito. In definitiva lo Statuto dell'ONU, che nelle
intenzioni doveva servire a far scomparire la guerra, ha fatto invece
scomparire soltanto la dichiarazione di guerra.

Secondo quanto osservato da von Clausewitz, la guerra non è accesa
dall'azione di chi offende, ma dalla reazione di chi si difende: se non ci
fosse reazione, infatti, si verificherebbe un'occupazione e non un
conflitto armato. Tale fu il caso, ad esempio, dell'Anschluss, ovvero
l'invasione dell'Austria da parte della Germania nel 1938. Si ha pertanto
l'inizio della guerra quando si verifica il primo combattimento fra forze
contrapposte. La guerra non si conclude però semplicemente con la
cessazione dei fatti d'arme; più formalmente è necessario che si verifichi
uno dei seguenti eventi:

- un armistizio, che riguardi cioè tutti i teatri e tutte le forze armate
  delle parti che lo stipulano;
- la resa incondizionata di una parte;
- la debellatio di una parte, cioè il completo annientamento delle sue
  forze armate, l'occupazione totale o annessione del suo territorio e la
  cessazione di ogni attività politica anche interna.

Talora, un Paese che vuole entrare in conflitto compie azioni per provocare
a guerra l'aggressore e poter reagire, non necessariamente si inizia un
conflitto con un'occupazione militare di un territorio straniero. Dalla
seconda metà del XX secolo a seguire, molte guerre sono state combattute
senza essere dichiarate, con interventi militari giustificati come aiuti a
governi "fratelli" come la guerra del Vietnam, l'invasione sovietica
dell'Afghanistan, o semplicemente con un'azione militare diretta come o
guerra di Corea o l'invasione del Kuwait. A volte a queste guerre hanno
fatto seguito altre azioni ad esse collegate, come la prima guerra del
Golfo nella quale una coalizione, in forza di un mandato dell'ONU, ha
schierato sul campo un potente esercito appoggiato da forze navali ed aeree
che hanno rimosso il contingente iracheno di occupazione dal Kuwait e
distrutto gran parte dell'armamento terrestre ed aereo delle forze armate
irachene disarticolandone le unità operative ma non occupando
permanentemente il territorio dell'Iraq.

In età contemporanea, nei periodi di tensione e di crisi, si è soliti
sviluppare un'attività politica e diplomatica di tutta la comunità
internazionale per evitare il conflitto: in tali periodi, le forze armate
giocano un ruolo rilevante nel dimostrare la credibilità e la
determinazione dello Stato, con lo scopo deterrente di rendere evidente
all'antagonista la sproporzione fra l'obiettivo da conseguire e il costo,
sociale e materiale, di una soluzione militare. La guerra quindi può essere
evitata quando ambedue i contendenti percepiscono questo sfavorevole
rapporto.

Fasi temporali

La guerra è preceduta da:

- un periodo di tensione, che ha inizio quando le parti percepiscono
  l'incompatibilità dei rispettivi obiettivi;
- un periodo di crisi, che ha inizio quando le parti non sono più
  disponibili a trattare tra di loro per rendere compatibili tali
  obiettivi.

Le guerre sono combattute per:

- il controllo di risorse naturali, in particolare risorse scarse (limitate
  o finite), fra cui: grano e acqua per il fabbisogno alimentare, fonti
  energetiche (gas, petrolio, carbone), materie prime per le industrie
  (ferro, acciaio, leghe), metalli preziosi (oro e argento) come valuta di
  riserva per l'emissione di moneta convertibile;
- per risolvere dispute territoriali (i confini fra due Stati-nazione);
- per risolvere dispute commerciali;
- a causa di conflitti etnici, religiosi o culturali, per dispute di potere
  e per molti altri motivi. Si giunge alla guerra quando il contrasto di
  interessi economici, ideologici, strategici o di altra natura non riesce
  a trovare una soluzione negoziata attraverso la diplomazia, o quando
  almeno una delle parti percepisce l'inesistenza di altri mezzi per il
  conseguimento dei propri obiettivi.

Classificazione

Ci sono svariate classificazioni possibili della guerra. Una è:
convenzionale/non convenzionale. Nella guerra convenzionale sono coinvolte
forze armate ben identificate che combattono in modo relativamente aperto e
palese, senza far ricorso ad armi di distruzione di massa.

La guerra non convenzionale comprende tutto il resto: tattiche di
incursione, guerriglia, insurrezione e terrorismo o, in alternativa a tutto
ciò, può includere la guerra nucleare, batteriologica o chimica. Tutte
queste categorie ricadono normalmente in due più ampie: conflitti ad alta
intensità ed a bassa intensità.
I primi si manifestano tra due superpotenze o due grandi paesi che si
scontrano per ragioni politiche. I conflitti a bassa intensità implicano la
contro-insurrezione, gli atti di guerriglia e l'impiego di corpi
specializzati nel contrastare i rivoluzionari.

Il Peacekeeping

Le operazioni di peacekeeping, missioni militari armate e alle quali un
mandato internazionale (ONU o Unione europea) ha conferito legittimità, se
non possono essere considerate tecnicamente guerre presentano per il
personale impegnato tutti i rischi di quelle operazioni, con limitazioni
ancora maggiori dal punto di vista delle regole operative. Nell'accezione
dàtagli dalle Nazioni Unite, il peacekeeping è "un modo per aiutare paesi
tormentati da conflitti a creare condizioni di pace sostenibile".³ Il
personale civile e militare delle missioni ONU viene fornito dai paesi
membri.

Queste operazioni vengono compiute in territori sconvolti da guerre civili
e le truppe impiegate dovrebbero fungere da forza di interposizione tra i
contendenti e stabilizzazione del territorio, ma se necessario possono
usare la forza necessaria a fermare azioni violente contro civili indifesi.
Nondimeno la loro presenza non ha impedito episodi come il massacro di
Srebrenica, avvenuto durante la guerra civile jugoslava sotto gli occhi di
un battaglione di caschi blu olandesi.

Economia di guerra

Nell'economia di guerra, lo Stato nazionale emette una crescente quantità
di moneta. Una simile emissione causa svalutazione e iperinflazione che
impoveriscono la popolazione e possono arrivare perfino ad azzerare il
potere d'acquisto della moneta. È frequente che i beni essenziali vengano
razionati e che il loro ottenimento venga dunque a prescindere dall'uso
della moneta.

In controcorrente, è la teoria economica di John Maynard Keynes. Il deficit
spending, la spesa pubblica finanziata con debiti, sarebbe utile anche in
tempo di guerra, per generare piena occupazione e una crescita più che
proporzionale del PIL/pro capite in una nazione con l'economia a terra. Il
conflitto crea posti di lavoro che riportano la disoccupazione ai livelli
normali pre-crisi, una ricchezza distribuita tra tutti cittadini, e il
debito si ripaga da sé poiché genera una ricchezza nazionale più alta del
debito iniziale. L'esito disastroso dei debiti di guerra al termine dei
conflitti mondiali smentì questa tesi.
A ciò si aggiunge il fatto che il settore militare e della difesa è un
settore dell'economia fra quelli più capital intensive e non labour
intensive, vale a dire in cui all'investimento pubblico o privato sono
richieste enormi quantità di denaro per generare un minimo numero di posti
di lavoro, tutt'altro che utile a riassorbire la disoccupazione.

In vista dei conflitti, gli Stati accumulano riserve anche sotto forma di
oro, investimento in sé poco conveniente perché non genera interessi,
diversamente dagli strumenti finanziari o da un investimento produttivo.
Tuttavia, l'oro conserva il suo valore nel tempo, mentre le valute si
possono deprezzare e gli strumenti finanziari sono soggetti a rischio. La
disponibilità di oro rappresenta quindi la garanzia che in cambio si
potranno ottenere anche in futuro le risorse necessarie per i bisogni della
guerra. L'uso dell'oro si diffonde in conformità alla Legge di Gresham: «la
moneta cattiva scaccia quella buona». A causa della continua emissione di
debito pubblico per finanziare la spesa militare, avviene l'iperinflazione
e la svalutazione della moneta ufficiale a corso forzoso che, nonostante lo
imponga la legge (a pena di multe e carcere per chi la rifiuta), viene
sempre meno accettata per i pagamenti, in favore di mezzi di pagamento che
non possono subire svalutazione perché hanno un valore intrinseco prossimo
o uguale al loro valore nominale (come i metalli preziosi).

In tempo di guerra e anche in vista di un probabile rischio di guerra, gli
investimenti in tutte le attività produttive civili (nei territori che
rischiano di esserne coinvolti) crollano bruscamente, a causa sia della
probabile incapacità per impoverimento della domanda di assorbire le nuove
merci civili, sia a causa delle probabili difficoltà, impossibilità di
eseguire la produzione, per la probabile indisponibilità o distruzione
degli impianti e/o di uno o più degli altri fattori produttivi necessari.

In una certa misura l'economia di guerra (che include produzione e
commercio di armi, un piccolo valore rispetto all'economia produttiva
civile totale) sottrae risorse e soprattutto sottrae distruttivamente quasi
ogni possibilità di espansione o ricostruzione ai settori dell'economia
civile (la quasi totalità del valore).

In tempo di guerra, la spesa militare è una voce rilevante e spesso
predominante della spesa pubblica. Per sostenerla, gli Stati ricorrono
spesso all'indebitamento. Il debito contratto verso soggetti esterni allo
Stato è in genere denominato in valuta estera o in oro. Mentre il debito
contratto in moneta nazionale ne segue le sorti (come il debito italiano
nella seconda guerra mondiale, che in termini reali si ridusse a ben poco
dopo la fine del conflitto) il debito denominato in altre valute o in oro
continua invariabilmente a pesare sull'economia del Paese. Durante la
Seconda Guerra Mondiale, l'Italia adottò un sistema in cui l'industria
militare, che era a controllo pubblico, reinvestiva gli utili comprando
titoli di debito pubblico italiano (che, come la moneta fortemente
svalutata, non avevano molti acquirenti): in questo modo, si creava un
circuito economico chiuso in cui lo Stato emetteva moneta a debito contro
titoli per finanziare l'industria militare e questa sua volta
ripagava/riacquistava i titoli in scadenza, consentendo una nuova emissione
e produzione propria.

Lo Stato che esce vincitore da una guerra pretende non di rado dallo Stato
sconfitto il pagamento di indennità dette riparazioni di guerra⁴ , che
coprono in tutto o in parte le spese sostenute e a volte permettono anche
un guadagno monetario. L'origine delle riparazioni di guerra risale
all'antichità e si hanno tracce documentate di questa usanza già nel
440-439 a.C., quando la città di Samo sconfitta da Atene dovette pagare a
questa le spese dell'assedio da essa stessa sostenuto e perso⁴ . Nell'era
moderna fu Napoleone Bonaparte a collegare inscindibilmente il pagamento
dei danni di guerra al trattato di pace che la concludeva, pretendendo dai
vari stati sconfitti, come Austria, Prussia, Spagna ed altri, il pagamento
in natura e valuta dei danni, stimati dal vincitore; la pratica venne poi
ripetuta a ruoli invertiti dopo la sconfitta dell'Impero Francese, e ancora
dai prussiani verso la Francia che aveva perso la guerra del 1870; allo
stesso modo gli Alleati, su espressa richiesta del presidente statunitense
Woodrow Wilson, pretesero dai tedeschi un risarcimento dopo la fine della
prima guerra mondiale, ma la sua entità venne calcolata tale da essere
considerata altamente punitiva dai britannici, che esitarono prima di
appoggiare le pretese francesi⁴ . Le conseguenze di queste riparazioni
sull'economia tedesca, sommate a quelle indotte dalla grande depressione
del 1929, furono tali da venire additate da molti come una delle cause che
spinsero i tedeschi ad appoggiare l'avvento del nazismo e lo scoppio della
seconda guerra mondiale.

Le forti oscillazioni borsistiche causate dalle vicende delle guerre, oltre
che delle tensioni internazionali, sono fonte di ingenti guadagni immediati
da parte dei pochi soggetti in grado di determinare (o di conoscere in
anticipo) tali vicende.

Tipi di conflitto

I conflitti possono essere diversamente classificati in relazione al numero
piuttosto vasto dei loro parametri.

In base all'estensione territoriale

- Conflitto mondiale: conflitto esteso a più teatri operativi collocati
  anche in continenti diversi, coordinati fra di loro anche se coinvolti in
  tempi non strettamente coincidenti; vi partecipano tutte le grandi
  potenze e le medie potenze regionali dei teatri interessati, e un numero
  elevato di potenze minori. Unici esempi nella storia: la seconda guerra
  mondiale e, anche se la collocazione è discutibile, la prima guerra
  mondiale e la guerra dei sette anni.
- Conflitto regionale: conflitto che si svolge essenzialmente in un solo
  teatro operativo in una regione geofisica ben delimitata, con la
  partecipazione di almeno una media potenza regionale, più altre potenze
  minori della stessa regione; non esclude la partecipazione diretta di una
  grande potenza o la partecipazione indiretta di più grandi potenze.
  Esempi nella storia (limitatamente al XX e XXI secolo): le guerre
  balcaniche, i conflitti arabo-israeliani, la prima guerra del Golfo.
- Conflitto locale: conflitto fra un limitatissimo numero di potenze,
  spesso solo due, e che coinvolge un limitato territorio appartenente a
  uno solo o al massimo ai due contendenti diretti; esclude la
  partecipazione diretta di grandi e medie potenze i cui territori non
  siano direttamente coinvolti. Esempi nella storia (limitatamente al XX e
  XXI secolo): la guerra italo-turca, la guerra d'Etiopia.

In base al tipo dei soggetti che la combattono

- Conflitto simmetrico: conflitto tra parti che dispongono tutte di
  un'organizzazione statuale completa e di forze armate organizzate secondo
  le leggi dello Stato.
- Conflitto asimmetrico: conflitto tra due parti, una sola delle quali
  dispone di un'organizzazione statuale completa e di forze armate
  organizzate secondo le leggi dello Stato, mentre l'altra non è formata, o
  è in corso di formazione. Questa parte di solito non procede con i metodi
  classici della guerra ma pone in opera la guerriglia. Un esempio può
  essere dato dal terrorismo, anche se bisognerebbe creare una
  classificazione specifica per caratterizzare questi atti di guerra.

Non si parla di conflitto asimmetrico se è un'organizzazione statale, si
veda l'esempio della Spagna nel corso dell'invasione napoleonica, a
combattere tramite il proprio esercito con tattiche di guerriglia. Lo
scontro tra le formazioni di guerriglia sorte spontaneamente e l'esercito
napoleonico, è invece considerabile un caso di guerra asimmetrica.

In base ai mezzi impiegati

- Conflitto non convenzionale: conflitto nel quale due o più parti
  dispongono di armi di distruzione di massa e sono disposte a impiegarle
  fin dall'inizio del conflitto. Non si sono mai avuti esempi di un tale
  tipo di conflitto, peraltro ipotizzato fin dagli anni cinquanta, quando
  sia gli Stati Uniti d'America sia l'Unione Sovietica disponevano di
  questi tipi di armamenti.
- Conflitto convenzionale in potenziale ambiente nbc: conflitto nel quale
  due o più parti dispongono di armi di distruzione di massa e sono
  disposte a impiegarle solo se le circostanze dovessero renderlo
  indispensabile. Non si sono mai avuti esempi di un tale tipo di
  conflitto, peraltro ipotizzato fin dagli anni sessanta, quando
  l'equilibrio nucleare fra Stati Uniti d'America e Unione Sovietica
  sconsigliava ad ambedue l'impiego iniziale di tali tipi di armamenti per
  tema di una ritorsione.
- Conflitto convenzionale: conflitto nel quale le parti non dispongono di
  armi di distruzione di massa, o nel quale gli eventuali detentori
  rinunciano a priori al loro impiego, eventualmente sotto il controllo di
  una potenza terza o di una organizzazione internazionale.

In base alla soggettività internazionale dei contendenti

- Conflitto internazionale: conflitto nel quale tutti i contendenti sono
  soggetti di diritto internazionale. Dopo la fine della seconda guerra
  mondiale, nell'ambito del processo di decolonizzazione, sono stati
  considerati soggetti di diritto internazionale anche i fronti di
  liberazione nazionale, purché avessero l'effettivo controllo di
  territorio e popolazione, disponessero di forze armate organizzate e
  rispettassero il diritto internazionale bellico e umanitario.
- Conflitto non internazionale: conflitto nel quale uno o più parti non
  sono soggetti di diritto internazionale, per cui il conflitto è sottratto
  alle norme del diritto bellico in quanto considerato affare interno; in
  particolare, rientrano in questa categoria le guerre civili, nelle quali
  si ha lo scontro fra opposte fazioni nell'ambito di un solo paese o
  entità politica.

Altre definizioni dei conflitti

Nell'uso comune, specie in campo giornalistico o nei discorsi di natura
politica, vengono fornite altre definizioni di un conflitto, ancorché
giuridicamente e tecnicamente non corrette. Fra le più usuali:

- Guerra totale: si vuole indicare un conflitto che coinvolge tutte le
  risorse del paese in guerra. Ciò è normale, in quanto le guerricciole per
  piccoli problemi di confine sono assai rare.
- Guerra lampo (Blitzkrieg): nel senso di un conflitto organizzato per
  avere una durata limitatissima nel tempo, mediante l'uso di strategie e
  tattiche altamente redditizie e in presenza di un grande divario di mezzi
  disponibili, fra i due contendenti. In breve, significa distanze maggiori
  in tempi più brevi. Il termine è spesso usato in contrapposizione a
  guerra di posizione, o a di logoramento, essenzialmente statiche e di
  durata prolungata. La prima guerra mondiale è cominciata come guerra
  lampo, ma poi divenne di logoramento.
- Guerra preventiva: guerra aperta da un soggetto in seguito alla
  percezione di una grave minaccia all'incolumità dei propri interessi;
  secondo alcuni rientra nel concetto di autodifesa prevista dallo statuto
  dell'ONU, mentre altri ritengono conflitti di questo tipo essere
  operazioni belliche offensive nel loro senso tradizionale.

Diritto bellico

Numerose convenzioni, che nel loro insieme costituiscono il diritto
bellico, regolamentano il comportamento in guerra; esso risponde a due
grandi e separate questioni, cioè qual è il modo giusto di intraprendere la
guerra e quale è il modo giusto di condurla⁵ .

Ius ad bellum

Il Patto Briand-Kellogg per primo afferma nel 1928 il ripudio della guerra
come strumento di risoluzione delle controversie internazionali, principio
poi recepito nelle costituzioni di varie democrazie occidentali nel
dopoguerra; la successiva Carta delle Nazioni Unite del 1945 alla nozione
di guerra sostituisce la più ampia nozione di ricorso alla forza, che
comprende le cosiddette measures short of war (misure vicine alla guerra),
non regolate dal Patto di Brian-Kellogg, e introduce un sistema di sanzioni
per i Paesi che violano il trattato. La Dichiarazione sul diritto dei
popoli alla pace del 1984 afferma, non più nella sola forma negativa di un
divieto della guerra, un diritto dei popoli alla pace, e l'impegno per il
disarmo nucleare.

Inoltre, lo statuto delle Nazioni Unite consente la legittima difesa di un
paese (sia direttamente del paese aggredito, sia di altri Stati che
intervengono collettivamente a suo sostegno⁶ ). Ciò per evitare una
propagazione incontrollata del conflitto: fuori dei requisiti della
legittima difesa (proporzionale e immediata, ex articolo 51 dello Statuto
delle Nazioni Unite) occorre che ci sia un'autorizzazione del Consiglio di
Sicurezza all'uso della forza, come è successo nella Guerra del Golfo del
1991. La regola sarebbe che il Consiglio di Sicurezza decide di prendere
azioni "ai sensi del capo VII" mediante l'uso diretto di contingenti
militari messi a disposizione dagli Stati membri e posti sotto il comando
del Comitato di Stato Maggiore ONU: ma gli articoli 42 e 43 dello Statuto
ONU non sono mai stati attuati e la formulazione delle decisioni del
Consiglio di sicurezza è, oramai, nella forma di autorizzazione agli Stati
di "prendere ogni misura necessaria" in difesa della pace e della sicurezza
internazionale.

Interpretazioni estensive del diritto umanitario hanno portato a
considerare legittima l'ingerenza umanitaria, ovvero l'intervento
dall'esterno in fatti interni di uno Stato quando questi fatti
costituiscano violazione evidente dei diritti dell'uomo. L'ingerenza
umanitaria ha giustificato nel passato interventi militari consacrati da
una risoluzione ONU per costringere i governi a rispettare quei diritti
fondamentali. Analoga ingerenza potrebbe essere autorizzata per proteggere
beni culturali ritenuti patrimonio dell'umanità.

Le costituzioni di molti Stati ammettono la guerra di sola difesa, vietando
alle forze militari del paese di attaccare civili, militari e
infrastrutture sul suolo di un altro paese o comunque appartenenti a un
altro Stato sovrano⁷ . La Costituzione italiana, con l'articolo 11, è una
delle più esplicite: «L'Italia ripudia la guerra come strumento di offesa
alla libertà degli altri popoli e come mezzo di risoluzione delle
controversie internazionali.»⁸ .

Ius in bello

Il diritto bellico è affiancato dal diritto umanitario, volto alla
protezione delle vittime di guerra. Le più importanti convenzioni in
materia erano, prima della Carta dell'ONU, quelle dell'Aia del 1899 e del
1907. Le più importanti e attuali convenzioni di diritto umanitario sono le
convenzioni di Ginevra del 1949 e i suoi protocolli aggiuntivi, due del
1977 e uno del 2005⁹ .

In Italia, è stata posta una questione di legittimità alla Corte
Costituzionale in merito all'esistenza di una distinzione fra codici
militari in tempo di pace e di guerra, e, successivamente, in merito
all'esistenza stessa di un diritto militare, che possa agire in deroga alle
regole che disciplinano il rapporto fra privati cittadini. La Consulta ha
ribadito il principio per cui le azioni dei militari non sono soggette alle
stesse regole dei privati cittadini né essere valutate dai tribunali
civili.

Aspetti antropologici

L'istinto di sopravvivenza, la preservazione del proprio territorio vitale,
la difesa dei propri mezzi di sussistenza, sono alcuni esempi di come una
comunità possa esser spinta a prendere le armi contro una comunità nemica
che mette a rischio spazi, diritti, valori o beni dati per acquisiti e
irrinunciabili. P.e. nel sanscrito del 1200 a.C., il termine che indica la
guerra, युद्ध yuddha,¹⁰ , significa 'desiderio di possedere più mucche'.¹¹
¹² A queste motivazioni di tipo egoistico o utilitaristico si affiancano (e
talvolta si coniugano) motivazioni di carattere psicologico o umorale come
l'odio, il disprezzo, la vendetta, la paura.

Guerre di religione

Un altro fattore molto forte di innesco per le guerre sono i motivi
religiosi, nei quali un preteso diritto derivante da credenze religiose, o
interpretazioni personali di scritti o tradizioni precedenti, diventa per
un popolo o gruppo religioso causa per lanciare una guerra di aggressione
verso quello che viene individuato come bersaglio della propria
insoddisfazione. Una guerra di questo tipo viene denominata guerra santa, e
gli esempi storici più noti sono le crociate per il mondo occidentale e il
jihād (che però in arabo ha un significato non necessariamente legato ad
operazioni violente) per i musulmani. Entrambe le tipologie di guerra hanno
però provocato nei tempi gravi spargimenti di sangue tra i civili¹³ . Anche
di recente sia in nome del jihād, sia per sostenere la guerra al terrorismo
da parte di personale civile e militare delle forze armate statunitensi o
di paesi alleati si sono avuti anche comportamenti non conformi alle leggi
di guerra, con torture ed uccisioni sanguinose ed ingiustificate.

Guerre a sfondo razziale

Ancora un'altra motivazione è la matrice razzista, nella quale un popolo o
una nazione aggrediscono un'altra ritenuta inferiore secondo i propri
criteri. L'esempio più eclatante rimane il nazismo con il suo tentativo di
annientare gli ebrei, ma analoghi esempi sono i conflitti africani come il
Genocidio del Ruanda.

Aspetti etici

Dal punto di vista etico la guerra pone almeno tre tipi di problemi con
relativi sotto problemi. Il primo riguarda la responsabilità
dell'istituzione pubblica e dei suoi rappresentanti nell'indurre dietro
compenso o costringere come dovere patrio dei soggetti a prendere le armi e
farne uso contro qualcuno. Il secondo riguarda la legittimità o meno dei
comportamenti del soggetto che usa le armi sotto coercizione a farlo e in
base a ordini ineludibili. Il terzo riguarda la legittimità dell'azione di
belligeranza come autodifesa di una comunità rispetto a danni non
necessariamente di tipo violento, ma, per esempio, economico o morale.

Aspetti economici

Dal punto di vista economico si osserva infatti come nel tempo evolva
mantenendo una coerenza logica.

Prima ondata

- Durante il sistema agrario il soldato combatte spesso nell'arco di un
  limitato periodo stagionale.¹⁴
- Le razioni alimentari sono personali in partenza e poi di volta in volta
  depredate localmente.¹⁵
- Al termine del conflitto l'estrema sanzione agli occupati dopo
  l'eliminazione dei soldati è la distruzione delle coltivazioni.¹⁶

Seconda ondata

- Con l'economia industriale il servizio militare diventa di massa per
  legge con la leva obbligatoria (in Francia dopo il 1792, in Giappone nel
  1868 e negli Usa durante la guerra civile).¹⁷
- I nuovi comandanti sono addestrati nelle accademie militari.¹⁸
- Non si distingue più alcuna differenza tra un obiettivo civile e un
  obiettivo militare.¹⁹

Terza ondata

- Il progresso tecnologico del settore civile sorpassa quello militare.²⁰
- La fuga di cervelli diventa un parametro per misurare la ricchezza di
  particolari macro-aree capaci di attrarne come la Silicon Valley.²¹
- Per ragioni di efficacia le decisioni dell'intelligence sono sempre più
  vincolate da informazioni aperte a favore della maggior partecipazione
  possibile.²²

Col termine "guerre delegate" (proxy war) si intende un nuovo tipo di
conflitto in cui non avviene un grande dispiegamento di uomini e mezzi sul
campo di battaglia, non c'è una leva militare obbligatoria ed è pure molto
limitato anche l'invio di militari professionisti: il Paese invia armi e
istruttori alle truppe alleate del luogo (regolari o separatiste), ed
alcuni contractors, militari ed ex-militari volontari per azioni mirate.
Questo tipo di conflitto è ugualmente redditizio per la lobby delle armi,
mentre ha costi pubblici inferiori e meno morti al fronte (la morte dei
contractors in genere non fa nemmeno notizia), e per questo è ben vista dai
politici rispetto alle possibili critiche della stampa e degli elettori.

Analisi statistica

L'analisi statistica della guerra è stata cominciata da Lewis Fry
Richardson dopo la prima guerra mondiale. Più recentemente, database sulle
guerre guerra sono stati costruiti dai Correlates of War Project²³ e da
Peter Brecke,²⁴ che ha censito e strutturato ricerche già esistenti.²⁵

Letteratura

Nel tempo, scrittori di ogni cultura e posizione politica hanno trattato il
tema della guerra nelle loro opere. Tra i più celebri di certo possiamo
citare L'arte della guerra, uno dei più importanti trattati di strategia
militare di tutti i tempi del cinese Sun Tzu. Si tratta probabilmente del
più antico testo di arte militare esistente (VI secolo a.C. circa),
articolato in tredici capitoli, ognuno dedicato ad un aspetto della guerra.
Questo testo ebbe una grande influenza anche nella strategia militare
europea. È un compendio i cui consigli si possono applicare, al pari di
altre opere della cultura sino-giapponese, a molti aspetti della vita,
oltre che alla strategia militare, ad esempio all'economia e alla
conduzione degli affari.

Grandi condottieri come Napoleone Bonaparte hanno scritto memorie, nello
specifico Aforismi politici, pensieri morali e massime sulla guerra, ma
nella storia occidentale abbiamo trattati militari molto più antichi come
quelli di Gaio Giulio Cesare, dal De bello gallico scritto fra il 58 e il
50 a.C. e diviso in otto libri al De bello civili. Molti altri libri sono
stati scritti nei secoli successivi, da figure come il tedesco Carl von
Clausewitz, il cui trattato Della guerra (Vom Kriege), pubblicato per la
prima volta nel 1832, non venne mai completato, a causa della morte precoce
dell'autore. Oltre alla famosa citazione che correla guerra e politica, si
può riportare anche:

Carl von Clausewitz, nel suo libro Della guerra, compie un'analisi del
fenomeno: «La guerra è la continuazione della politica con altri mezzi» e
«La guerra è un atto di forza che ha lo scopo di costringere l'avversario a
sottomettersi alla nostra volontà.»

Note

[1] Guerra nell'enciclopedia Treccani, Treccani.it. URL consultato il 19
  settembre 2014.
[2] war, su Online Etymology Dictionary. URL consultato il 24 aprile 2011.
[3] About us. United Nations Peacekeeping, un.org.
[4] RIPARAZIONI di guerra, treccani.it.
[5] S.Pietropaoli, Jus ad bellum e jus in bello. Genealogia di una grande
  dicotomia del diritto internazionale
[6] Questo elemento potrebbe contrastare con altri accordi, che impongono
  solidarietà militare nel caso di attacco di uno Stato membro: tuttavia,
  in virtù dell'art. 103, le disposizioni dello Statuto delle Nazioni Unite
  prevalgono su ogni altro obbligo internazionale (anche quando, come per
  la NATO, il casus foederis sia l'aver subito un attacco).
[7] Giampiero Buonomo, Limiti costituzionali all'uso della forza, in Il
  Parlamento, 1991.
[8] Costituzione italiana, quirinale.it.
[9]
  https://www.icrc.org/spa/war-and-law/ihl-other-legal-regmies/jus-in-bello-jus-ad-bellum/overview-jus-ad-bellum-jus-in-bello.htm
[10] What is the word in sanskrit for war, su Answers.com.
[11] Sanskrit Humor, sanskrit.safire.com.
[12] War: A Desire for More Cows → Washingtons Blog,
  georgewashington2.blogspot.it.
[13] Peter Bergen, Paul Cruickshank, The Iraq Effect:War Has Increased
  Terrorism Sevenfold Worldwide, MotherJones, 1º marzo 2007. URL consultato
  il 5 febbraio 2009.
[14] Alvin e Heidi Toffler, La guerra disarmata, da Philip M. Taylor, p.
  43.
[15] Alvin e Heidi Toffler, La guerra disarmata, da Victor Hanson, p. 43.
[16] Alvin e Heidi Toffler, La guerra disarmata, da John Keegan, p. 43.
[17] Alvin e Heidi Toffler, La guerra disarmata, da R.R. Palmer, p. 48.
[18] Alvin e Heidi Toffler, La guerra disarmata, p. 49.
[19] Alvin e Heidi Toffler, La guerra disarmata, p. 52.
[20] Alvin e Heidi Toffler, La guerra disarmata, p. 202.
[21] Alvin e Heidi Toffler, La guerra disarmata, da Tom Peters, p. 203.
[22] Alvin e Heidi Toffler, La guerra disarmata, da Robert D. Steele, p.
  229.
[23] About the Correlates of War Project, correlatesofwar.org.
[24] Peter Brecke: Global Modeling Research
[25] Sidan har flyttat/Page has been moved (PDF), pcr.uu.se.

Bibliografia

- Carl von Clausewitz, Della guerra
- Massimo Fini, Elogio della guerra, 5ª edizione, Marsilio Editori, 2004,
  pp. 144
- Niccolò Machiavelli, Dell'arte della guerra
- Marina Mancini, Stato di guerra e conflitto armato nel diritto
  internazionale, Torino, Giappichelli, 2009, ISBN 978-88-348-9597-9
- Maddalena Oliva, Fuori Fuoco. L'arte della guerra e il suo racconto,
  Bologna, Odoya 2008. ISBN 978-88-6288-003-9.
- Sunzi, L'arte della guerra
- Alvin e Heidi Toffler, La guerra disarmata, ISBN 88-200-1750-4,
  Sperling&K. 1994.
- Mike Walzer, Guerre giuste e ingiuste. Un discorso morale con
  esemplificazioni storiche, Laterza, 2009
- Mike Walzer, Sulla guerra, Laterza, 2006
- Simone Fappanni, Dipingere la guerra. Dalla celebrazione alla condanna,
  Cremona, 2014

Voci correlate

- Complesso militare-industriale
- Arma
- Assalto
- Battaglia
- Blitzkrieg
- Casus belli
- Collaborazionismo
- Combattimento
- Combattimento corpo a corpo
- Convenzioni di Ginevra
- Crimine di guerra
- Diritto bellico
- Esercito
- Forza armata
- Guerra industriale
- Guerriglia
- Guerra (filosofia)
- Guerra antica
- Guerra civile
- Guerra giusta (teologia)
- Guerra medievale
- Guerra moderna
- Guerra preistorica
- Guerra santa
- Imboscata
- Lista di guerre per ordine cronologico
- Militare
- Operazione militare
- Partigiano
- Prigioniero di guerra
- Prima guerra mondiale
- Polemologia
- Psicologia della pace
- Resistenza (politica)
- Seconda guerra mondiale
- Storia militare
- Strategia militare
- Tattica militare
- Veterano di guerra
- Volontario di guerra

Altri progetti

- Wikiquote contiene citazioni di o su Guerra
- Wikizionario contiene il lemma di dizionario «Guerra»
- Wikimedia Commons contiene immagini o altri file su Guerra

Collegamenti esterni

- Percorso tematico sulla guerra, emsf.rai.it.
- (EN, FR) Grandi battaglie storiche, imperialtometric.com.
- Guerre nel Mondo, guerrenelmondo.it.
- Rule of Law in Armed Conflicts Project, adh-geneva.ch.
- Numero monografico dedicato alla guerra del periodico Nuova Rivista
  Storica
- Rivista italiana di conflittologia, conflittologia.it.
- Video Contro la Guerra, youtube.com.
- Guerra, in Thesaurus del Nuovo soggettario, BNCF, marzo 2013.

Re

Re (dal latino: rex) è la forma italiana di un titolo diffuso nei paesi di
lingua latina per designare un sovrano di sesso maschile. Il corrispettivo
femminile è regina.

I re in Europa

Nella gerarchia dei titoli nobiliari quello di re può essere un grado
inferiore solo a quello di imperatore. È il titolo che spetta ai sovrani,
eccetto che a quelli di piccoli stati. Solo in alcuni casi ha comportato
un'effettiva subordinazione all'imperatore. Molte monarchie europee infatti
hanno origine con la diretta investitura dell'imperatore nell'alto medioevo
anche se spesso si trattò solo di un atto formale e generico di qualche
sovrano (Ungheria, Polonia, Boemia, Danimarca, Francia, Inghilterra) ed il
riconoscimento del regno di Prussia e del regno di Sardegna.

Nell'ambito dell'Europa latina fra il 1250 ed il 1700 i regni furono
relativamente pochi: Scozia, Irlanda, Inghilterra, Francia, Navarra,
Portogallo, Castiglia, León, Aragona (questi ultimi tre unificati nel regno
di Spagna), Norvegia, Svezia, Danimarca, Germania, Arles o Gallia, Italia
(questi ultimi tre spettanti al Sacro Romano Imperatore), Napoli, Sardegna,
Sicilia, Polonia, Ungheria.

Una particolarità era costituita dal regno di Boemia, che era diventato un
feudo del regno di Germania, ma aveva potuto mantenere il proprio titolo:
si trattò di un'evidente eccezione. Alcuni altri regni erano esistiti nel
Medioevo. Nel 1701 la Prussia fu elevata a regno.

Napoleone elevò a regni la Sassonia, la Baviera ed il Württemberg. Inoltre
creò tre regni di breve durata: Etruria, Vestfalia e Olanda.
Il Congresso di Vienna elevò a regni lo Hannover ed i Paesi Bassi. Nel 1830
e nel 1832 rispettivamente divennero indipendenti i regni del Belgio e di
Grecia. Nel 1861 fu creato il Regno d'Italia. Infine entro la Prima guerra
mondiale divennero regni anche la Romania, la Serbia (poi Jugoslavia), la
Bulgaria ed il Montenegro. Fra il 1928 ed il 1943 anche l'Albania fu un
regno.

Il re in Italia

Dopo la caduta dell'Impero romano d'Occidente l'Italia divenne un regno,
che tuttavia portava il nome del popolo barbarico che la dominava: prima il
Regno degli Ostrogoti, poi quello dei Longobardi.

Il titolo di "Re d'Italia" nacque con lo smembramento dell'Impero
Carolingio. Intorno all'anno 1000 il titolo venne riunito a quello di re di
Germania e Sacro Romano Imperatore. Dopo la fine della Casa di Svevia, nel
1258, divenne un titolo puramente nominale e quasi nessun Re d'Italia si
recò effettivamente nel regno della penisola. Alla cessazione del Sacro
Romano Impero, nel 1805, Napoleone creò un Regno di Italia di cui assunse
egli stesso il titolo di re. Dopo il Congresso di Vienna successore di
questo Regno d'Italia fu il Regno Lombardo-Veneto.

Dal Regno Longobardo a quello Lombardo-Veneto l'insegna di tutti questi
regni di Italia fu sempre la Corona Ferrea conservata a Monza.

D'altra parte bisogna tenere presente che parallelamente nell'Italia
Meridionale si erano formati tre regni, del tutto autonomi da quelli sopra
descritti: il Regno di Sicilia, il Regno di Napoli, poi uniti nel XIX
secolo nel Regno delle Due Sicilie, ed il Regno di Sardegna.
Quando il 2 febbraio 1861 quasi tutta l'Italia fu riunificata ad opera del
Regno di Sardegna, Vittorio Emanuele II prese il titolo di Re d'Italia.

Il nuovo regno, in conseguenza del preponderante contributo della monarchia
sabauda all'unificazione, ereditò al completo gli istituti e l'assetto del
Regno di Sardegna. Perciò la corona posta sullo stemma italiano non era la
Corona Ferrea, bensì la corona con la croce trifogliata dell'Ordine
Mauriziano ereditata dal Regno di Sardegna. Analogamente, l'ordinamento
italiano aveva ereditato dal Regno di Sardegna lo Statuto albertino, in
base al quale il re era il capo dello Stato, le cui caratteristiche e
prerogative erano dallo statuto (art. 2-23, 30, 33, 35-36, 40, 49).

Altri progetti

- Wikisource contiene redatte da re
- Wikiquote contiene citazioni sul re
- Wikizionario contiene il lemma di dizionario «re»
- Wikimedia Commons contiene immagini o altri file su re

Antica Grecia

Con il termine antica Grecia (o anche Grecia antica) s'identifica la
civiltà sviluppatasi nella Grecia continentale, in Albania, nelle isole del
Mar Egeo, sulle coste del Mar Nero e della Turchia occidentale, in Sicilia,
sulle zone costiere dell'Italia Meridionale (complessivamente denominate
poi Magna Grecia), in Nordafrica, in Corsica, in Sardegna, sulle coste
occidentali della Spagna e quelle meridionali della Francia.

La cultura greca, nonostante la conformazione geografica del continente
favorisse l'insorgere di molteplici unità politiche a sé stanti (le
poleis), fu un fenomeno omogeneo, che interessò tutte le genti elleniche,
accomunate dalla stessa lingua e dalla stessa religione.

Storia

Età arcaica

Le prime civiltà di cui si ha notizia per la Grecia antica sono la civiltà
egea, quella cicladica e quella micenea, influenzata dalla civiltà minoica,
che sorse a Creta nell'età del bronzo.

Successivamente l'espansione acheo-ionica si rivolse alle isole egee,
causando il crollo della civiltà cretese, e più tardi alle coste
dell'Anatolia, come testimoniato dall'epopea omerica della Guerra di Troia.

Verso il 1000 a.C., due nuove ondate migratorie, una di incerta origine, i
cosiddetti popoli del mare, e una dai Balcani di popolazioni indoeuropee, i
Dori, posero fine all'egemonia micenea, causando un periodo di decadenza.

Medioevo ellenico

Il periodo successivo all'invasione dorica, designato come medioevo
ellenico, fu caratterizzato da una profonda crisi culturale ed economica.

Verso la fine del IX secolo a.C. il mondo greco fu interessato da una
progressiva trasformazione politica ed economica, caratterizzata
dall'incremento demografico, dal contatto con le popolazioni ricche e
progredite delle isole orientali dell'Egeo e delle coste dell'Asia Minore e
da una ripresa degli scambi commerciali. Lentamente l'istituto monarchico
perse il proprio potere a favore dell'aristocrazia, che nell'VIII secolo
a.C. prese il potere in tutta l'area egea.

Sorsero così le poleis, delle città-stato, che divennero veri e propri
centri politici, economici e militari, retti da governi autonomi e
indipendenti. Tra l'VIII ed il VII secolo a.C. vi fu un fenomeno migratorio
che ebbe notevoli ripercussioni sull'assetto sociale, politico ed economico
della Grecia arcaica.

La colonizzazione greca, causata dai gravi contrasti di classe, dalle
guerre tra città e dall'aumento della popolazione, che fece crescere il
fabbisogno di terre e materie prime, interessò sia l'area orientale (Tracia
e Mar Nero), sia quella occidentale (Italia meridionale, Francia e Spagna).

Tra le conseguenze socio-economiche di questa colonizzazione vi furono
l'espansione e l'incremento degli scambi commerciali e delle attività
artigianali ed industriali e l'introduzione della moneta, favorendo la
formazione di una nuova classe di commercianti ed industriali, che
progressivamente misero in crisi il predominio dell'aristocrazia.

Età classica

Guerre persiane

All'inizio del V secolo a.C. le guerre persiane opposero i Greci ai
Persiani dell'Impero achemenide. Esse furono caratterizzate dalla rivolta
delle città greche asiatiche contro la dominazione persiana e l'intervento
di Atene in loro favore. Le due spedizioni militari dei sovrani Dario I e
Serse costituirono i due principali episodi militari del conflitto, che si
concluse con la vittoria delle città greche condotte da Atene e Sparta.

Egemonia di Atene

Dopo la vittoria sui Persiani, nel 477, Atene, consolidata la propria
supremazia navale, si fece promotrice dell'istituzione della Lega di Delo o
Lega delio-attica. Intorno al 460 comparve sulla scena ateniese Pericle,
capo del "partito" popolare.

Guerra del Peloponneso

La crescita della potenza ateniese entrò presto in conflitto con la Lega
peloponnesiaca, guidata da Sparta. Un primo scontro tra le due città si
concluse nel 445 con una pace trentennale, di poco posteriore alla pace di
Callia, stipulata tra Atene e la Persia.

La guerra fu combattuta tra il 431 a.C. ed il 404 a.C., con protagoniste
Sparta e Atene e le rispettive coalizioni, e fu caratterizzata da tre fasi:
nella prima, la fase Archidamica, Sparta effettuò continui attacchi contro
l'Attica, mentre Atene utilizzava la propria potente flotta per colpire le
coste del Peloponneso. Questo periodo di scontri si concluse nel 421 a.C.
con la firma della pace di Nicia; al 415 a.C. risale infatti la spedizione
ateniese in Sicilia; nel 413 a.C. si apre la fase Deceleica, caratterizzata
dall'intenzione spartana di fomentare moti di ribellione tra le forze
sottoposte ad Atene; questa strategia, unita agli aiuti economici
provenienti dalla Persia e all'incapacità ateniese di difendersi, portò nel
404 a.C. alla vittoria della Lega del Peloponneso.

Egemonia di Sparta e Tebe

La guerra del Peloponneso cambiò il volto della Grecia antica: Atene, che
dalle guerre persiane aveva visto crescere enormemente il proprio potere,
dovette sopportare alla fine dello scontro con Sparta un gravissimo crollo
in favore della forza egemone del Peloponneso. Tutta la Grecia interessata
dalla guerra risentì fortemente del lungo periodo di devastazione, sia dal
punto di vista della perdita di vite umane sia da quello economico.

Nel 401 Sparta inviò in Asia un corpo di 13.000 mercenari per sostenere
Ciro il Giovane nel suo tentativo di rovesciare il fratello Artaserse II e
salire così sul trono dell'impero persiano.

Nell'estate del 395 a.C. scoppiò la guerra in Grecia e Tebe, Atene, Argo e
Corinto si allearono in funzione antispartana, dando vita alla guerra
corinzia. Questa si concluse nel 387, con la "pace del re" o trattato di
Antalcida, le cui clausole sancivano il dominio persiano sulle città
dell'Asia minore e l'autonomia delle città greche della madrepatria.
Seguirono altri conflitti tra Sparta e Tebe, fino alla sconfitta spartana
nella battaglia di Leuttra (luglio 371).

Il risultato della battaglia sancì la fine della supremazia di Sparta,
costretta a sciogliere la Lega peloponnesiaca, e l'affermazione di Tebe
come potenza egemone in Grecia.

Regno di Macedonia

L'esasperazione dei cittadini nei confronti delle interminabili guerre tra
le città portò alla convinzione che la pace e l'unità potessero essere
raggiunte solo attraverso l'intervento di un principe straniero. Così
Filippo II di Macedonia, la cui casa reale si era ellenizzata dai tempi
delle guerre persiane, riuscì ad entrare nelle discordie tra i greci e ad
imporre la sua talassocrazia.

Con le imprese del figlio di Filippo, Alessandro Magno, cessarono tutte le
libertà delle polis greche. I successi del principe macedone furono visti
però come il coronamento di un sogno: la grande vittoria della Grecia unita
contro il popolo persiano. A rafforzare il sostegno verso Alessandro, fu
l'ambizione stessa del giovane condottiero, che intendeva varcare
l'Ellesponto, per conquistare il mondo e creare un regno universale, coeso
dalla cultura greca. La spedizione di Alessandro Magno (334-323 a.C.) può,
per importanza e conseguenze, essere considerata uno degli eventi epocali
nella storia del mondo antico. La portata di quella che è stata chiamata la
rivoluzione alessandrina fu talmente rilevante, per le implicazioni
politiche e per i mutamenti culturali che ingenerò, da determinare la fine
dell'era classica e l'inizio dell'era cosiddetta ellenistica.

Dopo le vittorie del Granico e di Isso, Alessandro occupò l'Egitto,
fondando la città di Alessandria.
Nell'autunno del 331 Alessandro sconfisse Dario III a Gaugamela ed occupò
Babilonia, Susa e Persepoli, decretando la fine dell'impero persiano. Ormai
in fuga, Dario III fu assassinato dai suoi stessi generali nel luglio del
330.

Alessandro intraprese la conquista dell'India, ma, dopo aver attraversato
l'Indo e vinto il rajah Poro nella battaglia dell'Idaspe, fece ritorno a
Babilonia.
Nel giugno del 323 il grande re macedone morì a Babilonia per una febbre
malarica; tramontò così il suo sogno della realizzazione di un impero
universale.

Grazie alle sue conquiste, la civiltà greca si diffuse nel mondo
mediterraneo e orientale, ingenerando tali mutamenti culturali da
determinare la fine dell'era classica e l'inizio dell'era cosiddetta
ellenistica.

Grecia ellenistica

Dopo la morte di Alessandro, ci fu un'accesa lotta fra i suoi successori, i
Diadochi. Nel 323 a.C. il generale Perdicca regge l'Impero in nome del
figlio di Alessandro; Antipatro ottiene il controllo della Macedonia e
della Grecia, mentre Antigono controlla la Frigia e la Lidia, Tolomeo I
l'Egitto e Lisimaco la Tracia.

Ma dopo la morte di Antipatro (319 a.C.) e l'assassinio dei familiari di
Alessandro, cominciano le dispute; infatti Antigono condanna a morte Eumene
di Cardia e mira a diventare unico signore ma gli altri non vogliono
lasciare i loro domini, si arriva così alla Guerra dei Diadochi (315
a.C.-301 a.C.). La battaglia di Ipso decreta la sconfitta di Antigono e la
creazione di quattro regni:, alla fine della quale, nel 281 a.C., il suo
enorme impero fu smembrato in tre grandi regni.

La conquista romana

A partire dal 215 a.C. Roma intervenne in Grecia più volte in occasione
delle guerre macedoniche a causa dell'alleanza stretta da Annibale con
Filippo V di Macedonia. Dopo aver ottenuto l'alleanza di Atene, del regno
di Pergamo e della Lega etolica, i Romani sbarcarono in Grecia e nel 197
a.C. il console Tito Quinzio Flaminino sconfisse Filippo nella battaglia di
Cinocefale. La pace che seguì stabilì l'alleanza tra Roma e la Macedonia ed
il ritiro di ogni guarnigione macedone dalla Grecia. La libertà della
Grecia fu proclamata da Flaminino durante i Giochi istmici di Corinto
mandando la folla in delirio. L'anno dopo i Romani evacuarono la Grecia, ma
gli Etoli, delusi dalle clausole della pace che giudicavano penalizzanti
per sé stessi, assunsero un atteggiamento ostile verso Roma.

Nel 193 a.C., il re seleucide Antioco III il Grande sbarcò in Grecia deciso
a porla sotto la propria egemonia. I Romani sconfissero Antioco nella
battaglia delle Termopili, costringendolo ad evacuare la Grecia e tornare
in Asia.

Alla morte di Filippo V, nel 179 a.C., salì sul trono di Macedonia il
figlio Perseo, il quale desiderava ripristinare l'egemonia macedone sulla
Grecia. In seguito alla sua sconfitta nella battaglia di Pidna la Macedonia
fu suddivisa in quattro repubbliche che non dovevano avere alcun rapporto
tra loro.

Successivamente nel 146 a.C. gli Achei furono sconfitti nella Battaglia di
Corinto, la città fu rasa al suolo e la Grecia e la Macedonia divennero
province della Repubblica romana.

Cultura

Religione

La religione greca è l'insieme di credenze, miti, rituali, culti misterici,
teologie e pratiche teurgiche e spirituali professate nella Grecia antica,
sotto forma di religione pubblica, filosofica o iniziatica.

Le origini di questa religione vanno individuate nella preistoria dei primi
popoli abitanti l'Europa, nelle credenze e nelle tradizioni di differenti
popoli indoeuropei che, a partire dal XXVI secolo a.C., migrarono in quelle
regioni, nelle civiltà minoica e micenea e nelle influenze delle civiltà
del Vicino Oriente antico occorse lungo i secoli¹ .

La "religione greca" cessò di essere con gli editti promulgati
dall'imperatore romano di fede cristiana Teodosio I, il quale proibì tutti
i culti non cristiani, ivi compresi i misteri eleusini, e con le
devastazioni operate dai Goti lungo il IV e il V secolo d.C.² .

La mitologia greca è la raccolta di tutti i miti e le leggende appartenenti
alla cultura degli antichi greci ed elleni che riguardano i loro dei ed
eroi, la loro concezione del mondo, i loro culti e le pratiche religiose.
Essa si compone di un vasto repertorio di racconti (λόγοι) che spiegano
l'origine del mondo ed espongono dettagliatamente la vita e le vicende di
un gran numero di divinità, eroi ed eroine, mostri e altre creature
mitologiche. Questi racconti furono inizialmente composti e diffusi in una
forma poetica e compositiva orale, mentre sono invece giunti fino a noi
principalmente attraverso i testi scritti della tradizione letteraria
greca. La mitologia greca ha avuto una grandissima influenza sulla cultura,
le arti e la letteratura della civiltà occidentale e la sua eredità resta
tuttora ben viva nei linguaggi e nelle culture europee.

Giochi e festività

Ogni aspetto della vita dell'uomo greco aveva sempre e comunque una valenza
religiosa, tanto che è estremamente difficile distinguere nella società
greca l'ambito "sacro" da quello "profano". Esempi di questa commistione
socio-religiosa sono i giochi e le festività greche. Gli agoni e in
particolar modo i giochi olimpici rappresentavano per il mondo greco
un'occasione eccezionale, nel corso della quale le città interrompevano le
proprie dispute e riuscivano a riconoscersi reciprocamente come sorelle. In
un certo modo rappresentarono il punto più alto della cultura ellenica,
riuscendo a rappresentare concretamente gli ideali di aretè (ἀρετή) cui
tendevano i racconti mitici.

Tra le festività greche si ricordano le panatenee, le dionisie e le
tesmoforie.

Grande importanza ricoprivano i santuari panellenici, fra cui i più
importanti erano il santuario di Zeus di Olimpia e quello di Apollo a
Delfi, sede dell'oracolo di Delfi

Letteratura

La letteratura greca, espressione della Grecia antica e della sua
ricchissima cultura, è tra gli elementi fondanti dell'idea moderna di
Occidente. Elevatasi fin dalle origini grazie ai capolavori di Omero ed
Esiodo, la letteratura greca ha permeato la storia della letteratura con
contributi fondamentali in ogni genere letterario, come la poesia, con i
versi di Alceo, Saffo, Anacreonte, Pindaro, Callimaco e Teocrito, la
tragedia, con i drammi di Eschilo, Sofocle ed Euripide, le commedie di
Aristofane, l'oratoria di Isocrate, Lisia e Demostene, e i grandi storici,
da Erodoto a Tucidide, a Senofonte, fino a Plutarco.

Importante anche il teatro greco. Gli Ateniesi organizzavano alcuni giorni
l'anno grandi festività durante le quali i maggiori autori teatrali
dell'epoca gareggiavano per conquistare la vittoria. Gli attori,
esclusivamente uomini anche nelle parti femminili, indossavano maschere che
li rendevano riconoscibili anche a grande distanza. La recitazione era
rigorosamente in versi, e alle parti soliste si accompagnava un coro,
gruppo di attori che assolveva la funzione di collegamento delle scene,
commento e narrazione della trama.
La forma d'arte di ispirazione più elevata era considerata la tragedia, i
cui temi ricorrenti erano derivati dai miti e dai racconti eroici. Le
commedie, di carattere più leggero e divertente, prendevano spesso di mira
la politica, i personaggi pubblici e gli usi del tempo.

Filosofia

La filosofia greca rappresenta, nell'ambito della storia della filosofia
occidentale, il primo momento dell'evoluzione del pensiero filosofico. Dal
punto di vista cronologico, si identifica questa fase con il periodo che va
dal VII secolo a.C. alla chiusura dell'Accademia di Atene, avvenuta nel 529
d.C. con l'editto di Giustiniano.

Attraverso i secoli i grandi pensatori greci da Talete a Pitagora, dai
Presocratici a Socrate, da Platone ad Aristotele, fino ad arrivare alle
scuole di pensiero del Cinismo, dello Scetticismo, dell'Epicureismo e dello
Stoicismo, hanno costruito i capisaldi del pensiero della civiltà
occidentale.

Arte

L'arte greca ha esercitato un'enorme influenza culturale in molte aree
geografiche dal mondo antico fino ai nostri giorni, soprattutto nel campo
della scultura e dell'architettura. In Occidente ebbe un forte influsso
sull'arte romana imperiale, al punto che quest'ultima ne fu a volte
considerata una mera derivazione. In Oriente le conquiste di Alessandro
Magno avviarono un lungo periodo di scambi tra le culture della Grecia,
dell'Asia centrale e dell'India (arte greco-buddhista del Gandhāra), con
propaggini addirittura in Giappone. A partire dal Rinascimento, in Europa
l'estetica e l'alta capacità tecnica dell'arte greca ispirarono generazioni
di artisti e fino al XIX secolo; la tradizione classica derivata dalla
Grecia ha dominato l'arte all'interno della cultura occidentale.

Architettura

L'architettura greca riveste particolare importanza per tutta la storia
dell'architettura occidentale. La codificazione che, in età arcaica, verrà
sviluppata per l'architettura templare nei tre ordini dorico, ionico e
corinzio diventerà con l'ellenismo il linguaggio universale del mondo
mediterraneo.

L'architettura romana rielaborerà questo linguaggio, mantenendolo invariato
nelle sue componenti essenziali grammaticali, e verrà di nuovo riscoperto
(senza in realtà essere mai stato dimenticato) nel rinascimento e nei
secoli successivi fino al XIX secolo.

Scultura

La scultura è probabilmente l'aspetto più conosciuto dell'arte greca,
quello che per un contemporaneo meglio esprime il bello ideale e la
perfezione plastica.

Solo una piccola parte della produzione scultorea greca è giunta fino a
noi. Molti dei capolavori descritti dalla letteratura antica sono ormai
perduti o gravemente mutilati, e la stragrande maggioranza e in particolare
le statue in bronzo, il cui materiale era più facilmente riutilizzabile, ci
è conosciuta solo da copie di epoca romana, più o meno fedelmente
riprodotte. Infine la nostra visione della scultura antica è distorta,
poiché ritrovamenti e studi scientifici hanno dimostrato come la policromia
di statue e architetture fosse una caratteristica imprescindibile delle
opere, ma solo in rarissimi casi essa si è preservata fino a noi.

Tradizionalmente si distinguono nella scultura greca cinque periodi: il
periodo dedalico (VII secolo a.C.), il periodo arcaico (VI secolo a.C.,
fino al 480 a.C., distruzione da parte dei Persiani delle mura
dell'Acropoli di Atene), il primo periodo classico (V secolo a.C.),
rappresentato da scultori quali Fidia, Mirone e Policleto, il periodo tardo
classico (IV secolo a.C., fino al 323 a.C., morte di Alessandro Magno),
rappresentato da Prassitele, Skopas e Lisippo ed il periodo ellenistico
(dalla morte di Alessandro Magno nel 323 a.C. alla conquista romana del 146
a.C.).

Ceramica

L'arte della ceramica e della pittura vascolare raggiunse nella Grecia
antica un alto livello di qualità artistica ed è anche una testimonianza
privilegiata della vita e cultura degli antichi Greci.

I vasi greci sono pervenuti ai giorni nostri in gran numero, ma la quantità
dei ritrovamenti ceramici rappresenta probabilmente solo un'infima parte
della produzione dell'epoca, anche in considerazione del fatto che esistono
oggi più di 50.000 vasi provenienti dalla sola Atene.

La ceramica greca è caratterizzata dalla grande varietà di forme vascolari
e dall'evoluzione degli stili decorativi, dallo stile geometrico alla
ceramica a figure nere e a quella a figure rosse.

Musica

Nell'antica Grecia la musica occupava un ruolo di grande rilievo nella vita
sociale e religiosa. Per i greci la musica era un'arte che comprendeva,
oltre alla musica stessa, anche la poesia, la danza, la medicina e le
pratiche magiche. L'importanza della musica nel mondo greco è testimoniata
da numerosi miti che la riguardano, come quello di Orfeo, considerato
l'inventore della musica.

Durante il periodo arcaico (dalle origini al VI secolo a.C.) la musica era
praticata solamente da professionisti: gli aedi e i rapsodi. Questi
declamavano i miti accompagnandosi con uno strumento musicale e
tramandavano la musica oralmente. In seguito nel periodo classico (dal VI
secolo a.C. al IV secolo a.C.) la musica entrò a far parte del sistema
educativo e così venne divulgata. A questo periodo risalgono pochissime
fonti di scrittura musicale che erano soltanto di aiuto ai professionisti,
perciò la musica veniva ancora tramandata oralmente. Sempre nel periodo
classico si sviluppò la tragedia. I soggetti della tragedia erano presi dai
miti letterari e consistevano in dialoghi tra due o tre personaggi
alternati da canti corali. Gli attori erano tutti uomini, indossavano
maschere e recitavano con l'accompagnamento della musica. La struttura
architettonica del teatro era costituita da una gradinata a semicerchio per
il pubblico, di fronte c'era il palco dove si esibivano gli attori e tra
gradinata e palco c'era l'orchestra dove si trovava il coro.

I greci usavano diversi strumenti. I più comuni erano la lira o cetra,
sacra al dio Apollo, e l'aulos, sacro al dio Dioniso. Erano in uso anche
strumenti a percussione tra cui i tamburi e i cimbali, meglio noti come
piatti.

Scienza

Le acquisizioni scientifiche delle civiltà preesistenti, soprattutto
egiziane e babilonesi per le conoscenze matematiche, geometriche e
astronomiche, ma anche mediche, chimiche e relative a varie tecnologie,
vennero non solo elaborate e integrate dalla speculazione scientifica greca
in una organica costruzione sistematica, ma anche ampliate ed arricchite di
nuove teorie. Queste, soprattutto a partire dalla metà del II secolo a.C.,
andarono in gran parte perdute e misconosciute e solo con gli arabi e in
seguito con il Rinascimento furono in parte riprese e diedero impulso alla
rinascita scientifica del mondo occidentale.

Ad un periodo delle origini, contraddistinto dalle speculazioni filosofiche
dei presocratici, come Anassimandro, Anassimene ed Eraclito, seguì quello
caratterizzato da una vasta elaborazione teorica, parzialmente presentata
in alcune opere di Platone ed Aristotele. La vera fioritura scientifica,
caratterizzata dalla distinzione tra filosofia e scienza, avvenne solamente
con l'età ellenistica, grazie all'incontro tra tecnologie delle millenarie
civiltà mesopotamica ed egizia con lo spirito critico e le capacità logiche
sviluppati nelle città greche. Un ruolo importante ebbe Alessandria
d'Egitto, il più importante centro degli studi scientifici e
dell'elaborazione culturale dell'epoca sviluppatosi anche grazie
all'impulso dei primi sovrani dalla dinastia tolemaica (v. a. Biblioteca di
Alessandria). Questo periodo culturale può vantare lo sviluppo di
metodologie di indagine razionali e rigorose, accurate specializzazioni in
varie discipline particolari e realizzazioni tecnologiche che resteranno
ineguagliate per molti secoli.

Politica e società

Politica

Le città greche sono le prime di cui abbiamo notizia ad aver concentrato
l'attenzione sul processo decisionale, invece che sui requisiti di un
governo efficiente e sulle modalità di attuazione delle delibere. Essi
crearono e perfezionarono le tecniche per l'esercizio del potere
deliberativo in ambito pubblico, il cui principale strumento era la
persuasione ottenuta con argomentazioni razionali. I Greci svilupparono
anche quel particolare metodo di affrontare i problemi e le procedure
politiche per cui, partendo dalla situazione particolare, si arriva ai
principi generali: in questo senso possiamo dire che i Greci inventarono la
politica e il pensiero politico. Il loro primato nella storia del pensiero
politico e sociale occidentale si evince dal fatto che tutte le parole e i
concetti più importanti della teoria politica derivano dal linguaggio
greco.

Tuttavia parole di origine greca come "politica", "democrazia" e
"tirannide" avevano per loro significati assai diversi da quelli attuali:
per i Greci le questioni del potere e del controllo erano marginali, lo
scopo della politica era far emergere la volontà generale dell'azione, non
elaborando una teoria della sovranità. La comunità (koinonia) era tutto, i
sistemi politici greci avevano il compito di subordinare il gruppo alla
comunità, con il risultato che i gruppi che riuscivano ad acquisire
importanza politica non erano gruppi marginali.

Lo scopo ultimo della politica era di conseguire "il bel vivere", che aveva
a che fare con il riposo o l'attività. È proprio questo il salto di qualità
che è attribuibile tutt'oggi ai Greci: sperimentarono di rado quel
conflitto fra società ed individuo che è causato dalla distanza fra chi
governa e chi è governato, ed era evidente che l'interessi dell'individuo
fossero quelli della comunità.

Nella polis i diritti e i doveri del cittadino comprendevano l'attività
politica, il servizio militare e la partecipazione alla vita religiosa
della comunità. Il godimento dei pieni diritti politici spettava solo ai
figli maschi adulti di status libero che erano considerati politai, ossia
in possesso del diritto di cittadinanza in base a diversi criteri. Dal
godimento dei pieni diritti erano escluse le donne, gli stranieri residenti
liberi e gli schiavi.

Sul piano politico i diritti fondamentali consistevano nell'esercitare la
sovranità e le magistrature (archein), praticare l'attività giudiziaria
(dikazein), partecipare alle assemblee (ekklesiazein). Essere cittadini
comportava una serie di vantaggi di carattere puramente economico, dalla
retribuzione delle cariche pubbliche, al possesso di beni immobili,
all'accesso ai sussidi statali e alle distribuzioni di denaro, grano e
carne.

Per quanto riguarda il ruolo militare, la guerra costituisce una delle
attività principali del mestiere di cittadino. Ad Atene si era tenuti a
prestare il servizio militare dai 20 ai 40 anni di età, mentre fino al
compimento dei 59 anni si entrava a far parte della riserva, e dopo i 60
anni si usciva definitivamente dalle liste agli abili.

L'inquadramento del cittadino nelle strutture della città era regolato da
strumenti quali le tribù, un tipo di organizzazione della popolazione
ampiamente diffuso nelle città greche. Tutti i cittadini al compimento dei
18 anni giuravano sulla Costituzione, impegnandosi a difendere la patria ed
a obbedire alle leggi. I cittadini erano inseriti in strutture preesistenti
alla realtà delle polis e risalenti alle antiche tradizioni di carattere
genetico, organismi paralleli a quelli statali.

Economia

L'economia della Grecia antica era caratterizzata da una forte predominanza
del settore agricolo, mentre le materie prime venivano fornite soprattutto
mediante la creazione di colonie. Più di una fonte di sostentamento,
l'agricoltura era alla base dei rapporti sociali: la maggioranza della
popolazione del mondo greco era rurale e la proprietà fondiaria
rappresentava un ideale.

L'artigianato e il commercio (principalmente marittimo) si svilupparono a
partire dal VI secolo a.C. In ogni caso i greci provavano una certa
ripugnanza per il lavoro retribuito, in particolare il lavoro manuale: la
politica era l'unica attività considerata degna per un cittadino, il resto
del lavoro era svolto principalmente da schiavi.

Schiavitù

Diritto

Educazione

L'educazione svolse un ruolo significativo nella vita greca dalla
fondazione delle poleis fino al periodo ellenistico e romano. Dalle sue
origini nell'età omerica nella tradizione aristocratica, la formazione
greca si è gradualmente "democratizzata" nel V secolo a.C., grazie anche
all'influenza dei sofisti, di Platone e di Isocrate. Nel periodo
ellenistico, l'istruzione in una palestra era considerata un presupposto
imprenscindibile per la partecipazione alla vita greca.

C'erano due forme di educazione nella Grecia antica: quella formale,
attraverso la frequenza di una scuola pubblica o fornita da un precettore
assunto, e quella informale, fornita da un insegnante non pagato in un
contesto privato. L'istruzione era una componente essenziale dell'identità
di un cittadino greco e il tipo di educazione impartita era basata sulla
classe sociale di appartenenza e sulla cultura della propria polis.

Note

[1] Walter Burkert. La religione greca. Milano, Jaca Book 2003, ma anche
  Mircea Eliade. Storia delle credenze e delle idee religiose, vol. 1.
  Milano, Rizzoli, 2006, p. 154: "Non si può dubitare che le tradizioni
  religiose greche siano stato modificate dalla simbiosi con gli autoctoni,
  a Creta come altrove nel mondo egeo."
[2] Cfr. ad esempio, Walter Burkert. op. cit., p. 68.

Bibliografia

Fonti secondarie
- Bianchi Bandinelli, R., (a cura di), Storia e civiltà dei greci,
  Bompiani, Milano 1979.
- Burckhardt, J., Storia della civiltà greca, Sansoni, Firenze 1992
- Daverio Rocchi, G., Città-stato e stati federali della Grecia classica.
  Lineamenti di storia delle istituzioni politiche, LED Edizioni
  Universitarie, Milano, 1993, ISBN 88-7916-030-3.
- Davies, J.K., La Grecia classica, Il Mulino, Bologna 1983.
- De Sanctis, G., Storia dei greci. Dalle origini alla fine del secolo V,
  La Nuova Italia, Firenze 1980.
- Ehrenberg, V., Lo stato dei greci, La Nuova Italia, Firenze 1980.
- Finley, M., La Grecia. Dalla preistoria all'età arcaica, Laterza, Bari
  1972.
- Flacelière, R., La vita quotidiana in Grecia nel secolo di Pericle,
  Rizzoli, Milano 1983.
- Giannelli, G., Trattato di storia greca, Patron, Bologna 1976.
- (FR) Glotz, Gustave, Le travail dans la Grèce ancienne, 1920.
- (FR) Glotz, Gustave, Cité Grecque, 1928.
- Gschnitzer, F., Storia sociale dell'antica Grecia, Il Mulino, Bologna
  1988.
- Maffre, Jean-Jacques, La vita nella Grecia classica, Xenia edizioni,
  Milano 1998.
- Murray, O., La Grecia delle origini, Il Mulino, Bologna 1983.
- Musti, D., Storia greca, Laterza, Roma-Bari 2006.
- (DE) Pasek, Steve, Griechenland und Ägypten im Kontexte der
  vorderorientalischen Großmächte. Die Kontakte zwischen dem Pharaonenreich
  und der Ägäis vom 7. bis zum 4. Jahrhundert vor Christus. München 2011,
  ISBN 978-3-89975-744-6.
- Vernant, J.P., Mito e società nell'antica Grecia, Einaudi, Torino 1981.
- Welwei, K. W., La polis greca, Il Mulino, Bologna 1988.

Voci correlate

- Donne nell'antica Grecia
- Igiene personale nell'antica Grecia
- Lista di divinità della mitologia greca
- Magna Grecia
- Regioni dell'antica Grecia

Altri progetti

- Wikimedia Commons contiene immagini o altri file su antica Grecia

Polis

Con il termine polis (in greco antico: πόλις, "città"; plurale πόλεις,
póleis) non si indica solo una città-stato dell'antica Grecia, ma anche il
modello politico tipico in quel periodo in Grecia.

La polis

La polis fu un modello di struttura tipicamente greca che prevedeva
l'attiva partecipazione degli abitanti liberi alla vita politica. In
contrapposizione alle altre città-stato antiche, la peculiarità della polis
non era tanto la forma di governo democratica od oligarchica, ma
l'isonomia: il fatto che tutti i cittadini liberi soggiacessero alle stesse
norme di diritto, secondo una concezione che identificava l'ordine naturale
dell'universo con le leggi della città. Queste erano concepite come un
riflesso della Legge universale preposta a governo del mondo.¹

L'armonia esistente fra la polis e gli individui che la componevano era
assimilata così a quella esistente in natura fra il tutto e le sue singole
parti. In virtù di una tale corrispondenza l'uomo greco era portato a
sentirsi organicamente inserito nella sua comunità. Ognuno trovava la
propria realizzazione nella partecipazione alla vita collettiva e nella
costruzione del bene comune.²

Questo modello di armonia tra pòlis sarebbe poi iniziato ad entrare in
crisi con l'avvento della sofistica, i cui esponenti erano soliti mettere
in dubbio l'esistenza di fondamenti universali insiti nella natura, sulla
base di un soggettivismo e un individualismo sempre più accentuati, che
avrebbero progressivamente intaccato lo spirito di cittadinanza della
polis.³

Discussioni sul concetto di polis

La nozione di città stato, elaborata dai moderni, sarebbe troppo rigida per
esprimere le diverse realtà locali in cui era frazionata la Grecia antica:
questo termine sembra infatti far riferimento ad una grande varietà di
forme di insediamento e di comunità politiche, a livelli cronologici
oltretutto diversi.⁴ .

L'idea della polis senza stato è stata anticipata da alcuni interventi
volti a sottolineare il carattere prevalentemente sociale della città
greca. Robin Osborne ha sottolineato la mancanza di un'autorità statale
nella polis e un potere esecutivo vero e proprio⁵ . Paul Cartledge ha
osservato che essa ignorava la distinzione tra governanti e governati come
le nozioni dei diritti dell'individuo e di tolleranza, mentre conosceva una
serie di forme di controllo sociale per il mantenimento dell'ordine
costituito. La riflessione è stata approfondita da Moshe Berent, il quale
sostiene che la polis non corrispondeva ai criteri necessari per poter
parlare di "stato", in quanto non presentava un'adeguata distinzione tra
popolo e potere esecutivo, non aveva il monopolio della coercizione e
affidava la tutela dell'ordine pubblico all'iniziativa individuale. Per lui
era dunque una "stateless community", nel senso di una comunità di
guerrieri la cui coesione dipendeva dalla tattica di combattimento
politico⁶ .

Recentemente Oswyn Murray ha sottolineato che il suo carattere era
fortemente politico, identificando quest'ultima come "città della ragione"
in cui ogni decisione era presa in seguito all'applicazione della procedura
razionale della discussione; ossia si presentava come un contesto nel quale
si esprimeva pienamente una forma di razionalità politica e si offriva la
possibilità di vivere secondo ragione in base ad un ordine non imposto
dall'alto, ma concordato dalla comunità⁷ .

Storia della polis

Le polis erano in origine piccole comunità autosufficienti, rette da
governi autonomi; una sorta di piccoli stati indipendenti l'uno dall'altro.
Il carattere autonomo delle polis deriverebbe dalla conformazione
geografica del territorio greco, che impediva facili scambi tra le varie
realtà urbane poiché prevalentemente montuoso. Spesso, le varie polis erano
in lotta tra loro per l'egemonia del territorio greco; ne è un esempio la
celebre rivalità fra Sparta e Atene.

Apparsa intorno all'VIII secolo a.C., la polis divenne il vero e proprio
centro politico, economico e militare del mondo greco. Ogni polis era
organizzata autonomamente, secondo le proprie leggi e le proprie
tradizioni. Vi furono esempi di polis dal regime politico democratico, come
Atene, e oligarchico, come Sparta.

L'indipendenza e la mancata unità delle polis furono le cause principali
della loro caduta. Il re macedone Filippo II e suo figlio Alessandro Magno
infatti sfruttarono a loro vantaggio le lotte interne fra le città stato
per dominarle e sottometterle. Anche in Italia meridionale, nella Magna
Grecia, le polis caddero sotto il dominio di Roma tra il IV secolo a.C. e
il III secolo a.C. proprio per le lotte interne e la loro disunione.

Nascita e struttura urbana della polis

Nel 1050 a.C. in Grecia si conobbe un aumento dell'uso del ferro, da cui
nacque un miglioramento della sua lavorazione e che permise, grazie ad una
efficace coltivazione della terra, un aumento demografico. Quindi i popoli
non potevano più vivere in villaggi di difficile accesso, sperduti e in
mezzo alle montagne, ma dovevano organizzarsi per difendersi dagli attacchi
esterni e bisognava accumulare provviste per le carestie. Così avvenne un
cambiamento della struttura urbana. L' incremento demografico è
testimoniato da registrazioni archeologiche di necropoli. Tuttavia,
l'archeologo americano Ian Morris, criticando la prospettiva archeologica,
sostiene che le tombe ritrovate sono l'attestazione di un nuovo modo di
seppellire che valorizza più morti, ciò dal momento che si diffonde una
cultura funeraria che valorizza la morte. Di conseguenza per lo studioso,
nell'VIII secolo non vi è stato alcun incremento demografico.

La polis comprendeva sia il centro urbano, cinto da mura e costituito
dall'acropoli e dalle abitazioni, sia il territorio circostante: la
regione. La parte bassa della città era chiamata asty ed era la parte delle
abitazioni più povere, dove vivevano contadini ed artigiani che però a
volte diventavano ricchi grazie al commercio. L'acropoli, la parte alta
della città, era il fulcro della vita religiosa mentre l'agorà, cioè la
piazza, di solito si trovava più in basso e rivolta verso l'esterno, i
porti erano una parte molto importante della città. I centri politici,
economici e sociali erano svolti in edifici situati nell'agorà: erano
edifici con funzioni politiche, ma anche strutture dedicate allo
svolgimento delle attività commerciali e finanziarie (botteghe e
cambiavalute). La chora era la parte fuori dalle mura, era il luogo dove i
contadini coltivavano i campi e si dedicavano all'agricoltura. Anche se era
fuori dalle mura, la chora non era meno importante dell'acropoli, infatti i
greci avevano uno stretto rapporto con la terra e non davano meno
importanza al lavoro dei contadini.

Le strade principali, che univano l'agorà, i santuari, le porte della
città, avevano un aspetto monumentale ed erano costruite con grande cura.
Per il resto la rete stradale era fatta di stradine piccole che
consentivano a malapena il transito dei pedoni e degli animali. Questo
perché le attività economiche (artigianato e commercio) e quelle
residenziali erano concentrate in aree specifiche. Questo edificio
urbanistico riduceva il traffico dei quartieri residenziali.

Oltre all'unità territoriale, però, le polis erano caratterizzate da
un'unità sociale ed una strettamente politica: si trattava di un gruppo di
cittadini che si dotava di leggi che si impegnava a rispettare. I cittadini
non erano più sudditi, come nelle società precedenti, ma esercitavano il
proprio potere eleggendo i rappresentanti (magistrature) ed intervenendo
durante le assemblee.

La polis dal Medioevo ellenico all'età classica

Il suo processo di formazione come modello di insediamento e di forma di
governo risale al secolo compreso tra l'850 e il 750 a.C. durante la
colonizzazione greca micenea, per poi estendersi modificandosi al suo
interno per un lungo arco di tempo fino a quello che alcuni studiosi hanno
identificato come VI secolo. Certamente alla seconda metà del VII secolo
risale una iscrizione cretese proveniente da Brero (ML2), in cui si accenna
a decisioni prese dalla polis e ci offre la prima attestazione sicura della
città intesa come comunità politica. Tuttavia secondo alcuni studi dello
storico Oswyn Murray la polis già intorno al 700 veniva considerata la
tipologia più comune di organizzazione sociale; infatti lui stesso ha
riscontrato che già in Omero la città assunse precise caratteristiche
fisiche associate al concetto di polis greca: insediamento urbano provvisto
di magazzini e di mura, che ha un luogo preposto agli incontri pubblici
contornato da templi pubblici, come ci dimostra il seguente brano di Omero
che descrive l'aspetto della terra ideale dei Feaci (Odissea, 6, 262-67):

«Ma appena prossimi alla città, con intorno alte mura, ecco ai due lati di
essa un bel porto e, stretta, un'entrata: navi veloci a virare son tratte
lungo la via perché tutti han lì il loro posto. Lì, intorno al bel
Posideio, c'è la piazza[agora] serrata da massi trascinati e conflitti al
suolo.»

Fattori che contribuirono all'avvento della polis

La nascita della polis presuppone alcuni fattori che portarono la Grecia al
superamento delle condizioni caratteristiche del Medioevo ellenico e alla
scoperta della città intesa come comunità politica: la stabilità delle
comunità sul territorio, lo sviluppo dell'economia agricola, la dispersione
della proprietà terriera, la crescita demografica, il miglioramento del
livello di vita.

Il punto di partenza fu l'esperienza coloniale nel periodo compreso tra il
750 e 650 a.C.; in questo periodo i Greci diffusero i loro insediamenti
nell'area mediterranea, espandendosi dai territori egei della Grecia e dal
litorale turco fino al Mar Nero, alla Sicilia e al sud dell'Italia, che
prese il nome di Magna Grecia. Si pensa che le persone trasferite in tali
zone fossero in numero almeno uguale a quello di quanti erano rimasti in
patria.

L'emigrazione interna portò inoltre alla scomparsa degli insediamenti più
piccoli nelle isole, per essere sostituiti da un unico insediamento urbano,
e l'avvento di nuovi assetti urbanistici nelle città antiche, come successe
a Smirne e ad Atene. Un altro fenomeno di tale rilevanza fu l'esplosione
urbanistica che contribuì alla nascita di società nuove in un contesto
privo di aristocrazia, del concetto di proprietà privata e di associazioni
di culto, nel quale c'era tutto da inventare e da far funzionare, per far
fronte alle innovazioni e alle difficoltà che si intravedevano
all'orizzonte.

Durante questo periodo alcuni riformatori che miravano a cambiare la
società sembrarono riuscirci; Solone creò infatti un nuovo codice di leggi
basato sulla sua personale idea di giustizia, senza appellarsi a una
divinità o alla comunità. Nacquero nuovi criteri di cittadinanza, si
imposero nuovi regolamenti alla struttura della famiglia, comparvero
confraternite di sacerdoti che ebbero il sostegno delle famiglie più
potenti.

Ma il vero punto chiave fu il passaggio dal potere politico dalla mani
della aristocrazia a quella di uomini nuovi e di gruppi chiamati "soci"
oppure gli "uguali", e la caduta di centri di potere rappresentati dai
palazzi; in questo periodo di cambiamenti le comunità locali guidati dai
"basileis" divengono nuovi poli di aggregazione di carattere
prevalentemente religioso-culturale. Si costituì così intorno ai santuari e
ai centri di culto, la polis.

Alcuni studiosi hanno cercato di collocare la sua nascita in contesti
geopolitici particolari enfatizzando un contesto geografico come la città
della Ionia, sede di un precoce sviluppo politico e culturale. Tuttavia
oggi si pensa che la formazione delle polis interessò l'intera Grecia e
ebbe un carattere non soltanto urbanistico, ma anche sociale così che non è
possibile scindere da esso fenomeni come la progressiva affermazione delle
classi medie e la riforma oplitica, molto importante per capire il processo
di formazione della città intesa come realtà sociale.

L'ascesa della tirannide

La prima tirannide fu instaurata a Corinto per opera di Cipselo nel 676
a.C., dopo la cacciata della aristocrazia di Corinto. Il fenomeno della
tirannide si diffuse in gran parte delle città evolute nella zona
dell'Istmo, Megara, Sicione e Atene, mentre dall'altra parte dell'Egeo
interessò Mitilene (Lesbo), Mileto e Samo. Per più di un secolo la
tirannide fu una delle principali forme di governo, e, fra le più
importanti città greche, pare solo che Sparta ed Egina la evitassero.

Essa rappresentava perciò un segnale della prima comparsa certa della
monarchia in Grecia e della sua diffusione, sin dai tempi dell'età micenea.
Ad alcuni tiranni come ad esempio Cipselo di Corinto, si attribuirono
imprese leggendarie che attestarono il loro status di eroi popolari. Ma con
la seconda generazione, in parte per l'odio aristocratico nei confronti di
tali usurpazioni, in parte per la crescente richiesta popolare di diritti
politici, molti tiranni divennero in realtà, agli occhi dei sudditi, la
personificazione della malvagità.

La figura del tiranno entrò nella mitologia politica come lo stereotipo del
governo assoluto, sprezzante dei vincoli morali o legali, votato alla
crudeltà e alla licenziosità, odiato e temuto dai suoi sudditi. La
tirannide era la peggior forma di governo, fuori dalla legge, impossibile
da controllare da parte della comunità e imposta con la forza a cittadini
recalcitranti. Essa però agì da deterrente, insieme alla predilezione
manifestata per la monarchia da parte di popoli che i Greci consideravano
inferiori, perché li indusse a operare rigide forme di controllo nei
confronti di singoli cittadini, i quali aspiravano a una qualsiasi forma di
predominio costituzionale, perlomeno fino a quando, nel IV secolo, i
teorici della politica rivalutarono la monarchia.

Nonostante questa immagine negativa e la loro capacità ad adeguarsi alle
istituzioni politiche tradizionali, le tirannidi arcaiche contribuirono
tuttavia in modo significativo allo sviluppo della polis. Fu in quel
periodo che il potere delle aristocrazie tradizionali venne infranto. Alla
caduta dei tiranni, che avevano concentrato tutto il potere sulla propria
persona, il potere fu trasferito alla città e alle sue istituzioni.

Riforma oplitica

Con questa riforma il nucleo dell'esercito fu costituito non più dalla
cavalleria ma da fanti armati pesantemente (opliti). Venne meno così il
carattere aristocratico dell'esercito, che si ampliava ai membri della
classe media e ai piccoli proprietari contadini. Aumentò il senso di
appartenenza ad una comunità (la polis), in cui le prerogative politiche
erano attribuite in base alla funzione militare. La caratteristica nuova
era data dal fatto che nella falange oplitica il soldato combatteva a
ranghi serrati, difendendo se stesso e il proprio vicino: ciò implicava il
superamento dell'individualismo e una profonda integrazione del singolo nel
gruppo. La virtù eroica del guerriero aristocratico venne superata e si
affermarono nuovi valori come l'autocontrollo, la moderazione (sophrosyne)
e il senso della solidarietà e della parità fra uguali. Dall'oplitismo
nacquero comunità di cittadini più ampie che, sul piano costituzionale, si
diedero governi timocratici, cioè basati sul censo, potenzialmente più
aperti e caratterizzati da una maggiore mobilità sociale rispetto alle
comunità precedenti.

I valori della classe degli opliti emergono chiaramente, verso la metà del
VII secolo, nell'opera del poeta spartano Tirteo. Il guerriero viene
incitato a morire per il proprio paese, con esortazioni patriottiche molto
più esplicite di quelle rivolte all'élite guerriera omerica, orientata
semmai all'individualismo e alla competizione. Un uomo ha il dovere di
rimanere a fianco dei suoi compagni, con il gruppo.

Il tema dominate non è il racconto, bensì l'esortazione esplicita al
valore; è una poesia pedagogica, che intende educare la nuova classe alla
dedizione verso la polis.

L'evoluzione della polis

La prima civiltà tecnicamente evoluta del mondo greco di cui si abbia
notizia è la società micenea, organizzatasi attorno alle roccaforti e ai
villaggi. Le prime erano avamposti del potere centrale e governavano il
territorio circostante politicamente ed economicamente; i villaggi
dipendevano politicamente dal palazzo, centro per la raccolta e
l'accumulazione di prodotti agricoli, beni di lusso ed armi. A capo del
sistema troviamo il wanax e sotto di lui il capo dell'aristocrazia militare
(lawagetas). Molto importante era anche la classe sacerdotale, di cui
facevano parte anche le sacerdotesse, il ruolo più importante che la donna
poteva coprire.

Attorno al palazzo si trovavano i damoi, comunità di villaggio dove viveva
il damos, ossia il popolo composto da cittadini, costruttori di navi,
fabbri, vasai e tessitori. I personaggi più importanti delle comunità di
villaggio erano i basileis che prendevano decisioni di interesse pubblico
riunendosi in un consiglio degli anziani. Caratteristiche fondamentali
della società micenea erano l'assenza di proprietà privata tranne che per
il wanax, il lawagetas e i sacerdoti; l'assoggettamento personale della
popolazione al palazzo, al quale tutti erano tenuti a prestare servizi e a
pagare tributi, la cui registrazione era affidata solo agli scribi (sola
classe di persone che conosceva la scrittura).

Il crollo della potenza micenea fu attorno al 1200-1150 a.C. con la
scomparsa delle principali roccaforti, in particolare a Pilo, Sparta,
Micene, Tebe, Atene, Tirinto. La causa di questa rovina fu l'arrivo dei
Dori, popolazione stanziata nella Grecia settentrionale, che avrebbe
distrutto Micene e si sarebbe poi insediata in tutta la regione, stabilendo
la sua capitale a Sparta. Il volto della Grecia si trasformò: città antiche
come Pilo e Micene lasciarono il posto a nuovi insediamenti che assunsero
l'aspetto di centri urbani, intorno a cui si organizzarono villaggi sparsi
inseriti in contesti agricoli e pastorali. Scomparsa ogni traccia del forte
potere centrale che aveva caratterizzato i regni micenei, il territorio
greco venne sconvolto da movimenti migratori provenienti dall'Asia minore.
Verso la fine del IX secolo a.C. la Grecia risultava divisa in tre diverse
stirpi: i Dori, gli Ioni e gli Eoli che parlavano forme dialettali diverse
di una stessa matrice linguistica. I Dori occuparono il Peloponneso e le
regioni settentrionali della Grecia; gli Ioni popolarono l'Attica, l'Eubea
e le coste dell'Asia minore; gli Eoli abitarono la Beozia e alcune isole
dell'Egeo. La loro organizzazione originaria, perciò, può essere
genericamente definita come tribale. In tempi successivi, alle differenze
di dialetto corrisposero differenze nella composizione sociale e nei
costumi religiosi; i Greci ionici erano tradizionalmente divisi in quattro
gruppi socio-militari (phylai), mentre i Greci dorici in tre.

Nelle zone più arretrate della Grecia del centro nord e centro-ovest come
l'Epiro, Tessaglia e la Macedonia, la polis rimase un fenomeno marginale;
altrove (come in Arcadia), l'unificazione che riproduceva il modello della
polis avvenne molto tardi. Di conseguenza, oltre alla vera e propria polis
esistette nel corso della storia greca una certa varietà di forme di
governo, che riflettevano una fase più primitiva: per questo motivo, alcuni
studiosi moderni hanno proposto un modello greco alternativo basato sulle
tribù o ethnos.

In questo periodo classico la polis può essere intesa sotto due grandi
linee di organizzazione; la prima è particolarmente interessante perché ha
dei corrispettivi nell'età oscura, trattandosi di organizzazioni di
attività comuni da parte di comunità sparse, che condividevano il culto di
un particolare santuario. Ne è un esempio l'antica koinon degli Ionici,
composta da dodici città della costa ionica in cui luogo di culto era il
Panionion. La seconda organizzazione antica era caratterizzata dalla
presenza di un capo tribù, potendo diventare perciò una forma di monarchia
fondata da un capo carismatico.

Alla fine fu proprio questa monarchia tribale che, con Filippo II, trionfò
sulla polis nella battaglia di Cheronea, e che, con Alessandro Magno, gettò
le fondamenta per una serie di monarchie territoriali multinazionali.

Città e territorio

La polis come comunità cittadina e come entità politica indipendente, era
dotata di istituzioni e leggi proprie, corrispondeva ad uno spazio
geografico definito e stabile, comprendente la parte urbana, il territorio
rurale, l'area di confine, i santuari extraurbani. Il processo di
definizione del territorio e del rapporto con esso era una delle fasi
fondamentali della formazione della città.

La polis era una forma di insediamento su un territorio di una comunità,
che si raccoglieva intorno a un centro politico e religioso; presentava
infatti strutture di eredità micenea e configurazioni di eredità minoica,
come affermò recentemente Camassa nel 2007. Il binomio agorà-santuario
esprimeva i rapporti politici e culturali della polis e la definizione del
territorio attraverso il sacro sembravano presenti già nella città minoica;
tipicamente micenea è l'articolazione tra l'acropoli, la rocca fortificata
in cui ha sede non più il palazzo del wanax, ma il tempio della divinità
poliade e la città bassa (asty). Rispetto all'organizzazione micenea, in
quella minoica ci sono delle sostanziali differenze che sono: l'interazione
fra il centro cittadino, denominato ancora asty, e la campagna coltivata,
la chora, alla quale va aggiunta l'area territoriale periferica denominata
"eschatia", destinata al pascolo o comunque a forme alternative di
sfruttamento.

Aristotele considera nel suo libro della "Politica", la città come un punto
d'arrivo qualificato, che presuppone non semplicemente un'idea di
grandezza, di estensione, di monumentalità, ma quella di raggruppamento
funzionale, organizzato intorno ad un centro e all'interno di un perimetro.
Ciò pone il problema dello spazio cittadino(problema che ci siamo portati
sino ai giorno nostri): a questo proposito, il mondo greco conosce due
tendenze alternative, una all'ortogonalità e una alla circolarità. La
tendenza ortogonale esprimeva la necessità di organizzare lo spazio per
garantire all'interno della polis, non solo la funzionalità, ma anche la
stabilità dei rapporti spaziali. La predisposizione di tipo circolare o
delimitante dove l'obbiettivo in questo caso è quello di preservare lo
spazio cittadino da pericoli esterni, secondo gli ideali di autonomia,
libertà e autarchia, che richiedono protezione da influenze estranee.

Sul piano economico la città greca aveva una vocazione prevalentemente
agricola, anche in presenza di vasti interessi commerciali e attività
artigianali (come nei casi di Corinto e Atene). Le caratteristiche
principali dello stile di vita greco, espresse nell'ambito della polis,
erano la partecipazione alla vita comunitaria a livello politico-sociale e
a livello religioso, determinando così la divisione e la configurazione
dello spazio insediativo. Le fonti infatti consentono di rilevare una
distinzione fra spazio pubblico e spazio privato; il primo risulta diviso
in spazio sacro e profano, ma è stato spesso inteso come spazio civico cioè
riservato ai soli cittadini di pieno diritto, destinato a rispondere ai
bisogni della comunità, che può definirsi diversamente a seconda di come
essa viene a costituirsi.

Le città ad "evoluzione progressiva" tendeva a svilupparsi in modo naturale
e spontaneo intorno al centro identificato dal santuario, senza delimitare
accuratamente gli spazi sul piano funzionale e mostrare una organizzazione
sistematica. La delimitazione fra spazi pubblici e privati resta incerta e
lo stesso centro cittadino ha una struttura poco differenziata, in cui si
concentravano spazi destinati al culto e all'attività
politica-amministrativa. È il caso di Atene in cui lo spazio pubblico si
organizzava intorno all'acropoli e all'agorà di Ceramico; o di Corinto,
dove l'organizzazione avviene intorno al tempio di Apollo e all'agorà.

Le città nate da un atto di fondazione, come le colonie, mostravano invece
una certa ripartizione dello spazio, come si può osservare nel caso di
Olinto: gli spazi pubblici non si trovano necessariamente al centro, ma si
collocavano spesso nell'ambito di una cintura; le diverse zone sono
riservate a funzioni specifiche; il ruolo dei santuari suburbani, appare
molto forte anche rispetti ai santuari cittadini. Alla concezione unitaria
e centralizzatrice si oppone una concezione pluralista e differenziata.
Tornando all'articolazione dello spazio civico in spazio politico e
religioso, il primo era deputato all'esercizio dei diritti politici veri e
propri (agorà, pritaneo, bouleuterion, ekklesiasterion, teatro), mentre il
secondo era una parte di territorio (urbano, della chora o periferico)
dedicato alle manifestazioni della religiosità comunitaria con
l'insediamento di santuari dedicati alle divinità o di altari.

Organizzazione e territorio

La realtà cittadina si organizzava intorno ad un centro attraverso
l'aggregazione di diverse unità minori, i villaggi (komai) o circoscrizioni
territoriali come i demoi ateniesi; l'aggregazione determinava una
definizione del territorio nei confronti del mondo esterno attraverso la
costruzione di mura, santuari di confine e un'articolazione interna in un
rapporto tra centro-periferia. Nel centro urbano il cuore della polis era
l'agorà, piazza del mercato, ma anche luogo dove si riuniva l'assemblea
cittadina, centro di discussione e di commercio. Questa area a cielo aperto
era delimitata da cippi e successivamente da portici, e posta eventualmente
anche in posizione non centrale. Altre principali strutture funzionali
erano il pritaneo, sede del focolare pubblico e delle magistrature, il
bouleuterion, sede del consiglio e l'ekklesiasterion, sede dell'assemblea.

Centro urbano

Nel centro urbano risiedevano le principali strutture necessarie alla vita
comunitaria in ambito politico (agorà, pritaneo sede del consiglio e
dell'assemblea) e culturale (templi, focolare pubblico, tomba del
fondatore), a cui vanno aggiunti gli edifici di abitazione, i servizi
educativi e di intrattenimento.

In realtà gli edifici più antichi che comparvero nelle aree urbane erano
destinati al culto e risalivano all'VIII secolo (altari, santuari, heroa),
affermando il primato dell'esperienza religiosa come fattore unificante
della comunità. Infatti, solo in un secondo tempo, sorsero gli edifici di
carattere più propriamente civile e amministrativo, dovuto al fatto che il
santuario svolgeva un ruolo primario nel processo di formazione della
polis. Infatti il culto stabiliva una coesione comunitaria stabile tra i
gruppi prima legati da una semplice vicinanza geografica o sociale, e
costituiva un polo di attrazione capace di dare un impulso
all'organizzazione dello spazio e della ridefinizione dei rapporti politici
e sociali.

La chora

Sul piano terminologico, chora può denotare sia il territorio nel suo
complesso, compreso il centro urbano, sia la campagna vera e propria dove
risiedeva una parte significativa della popolazione. Il primo uso, che
trovo corrispondenza nel fatto che il termine polis includeva città e
territorio, mostra che l'equilibrio città territorio è uno degli aspetti
caratteristici della polis, sottolineando il rapporto organico tra città e
campagna. Aspetti come l'ampia profusione della piccola proprietà, la
presenza di conflitti sociali legati al problema della terra
l'identificazione tra proprietari terrieri e ceto dirigente confermano la
grande importanza della chora nella definizione della polis.

Durante il passaggio da l'età oscura all'arcaismo si verificò una massiccia
espansione dell'agricoltura a danno dell'allevamento attraverso la
realizzazione di terrazze, bonifiche, disboscamento, messa a cultura di
terre marginali. La chora veniva utilizzata in modo stabile e intensivo per
lo più da contadini liberi proprietari terrieri che possedevano
appezzamenti di 4 o 5 ettari. Notevole era la diffusione di fattorie
occupate stabilmente dai coltivatori che con un lavoro assiduo e
attrezzature elaborate, lavoravano la terra, integrando con l'allevamento
di bovini e caprini.

Questi piccoli contadini (denominati zeugiti) erano in grado di mantenersi
attraverso il consumo diretto e lo scambio dei beni prodotti, accumulando
qualche risparmio e persino possedendo qualche schiavo per l'aiuto nei
lavori agricoli. La chora non era tutta uguale: quella di pianura era
ritenuta di qualità superiore a quella collinare; tuttavia la terra era
sfruttata in modo razionale attraverso l'integrazione della triade
mediterranea (cereali, ulivo, vite) con altre colture leguminose, allo
scopo di contrastare le crisi legate al clima e aumentare la produttività
attraverso il ricorso ad alcune innovazioni tecniche (macine, presse,
torchi, mulini a movimento rotatorio).

Inoltre la polis poteva trarre rendite dalla terra mediante l'affitto di
terre demaniali (demosia chora), che costituivano il 10% del territorio; o
attraverso il processo e lo sfruttamento della terra (hierà chora) dei
santuari, avendo una significativa fonte di reddito.

Eschatià

Era la parte più esterna del territorio che si trova lungo la fascia di
confine, in genere non fortificato ma segnato da indicatori sacrali. Si
ritiene che si trattava di una sorta di terra di nessuno indivisa e non
coltivata, destinata al pascolo pubblico e al legnatico. L'idea della sua
inferiorità qualitativa affonda le sue radice nel pensiero aristocratico
secondo cui la vita politica si svolgeva nel centro urbano e la vita fuori
da esso appariva indegna di essere vissuta. In realtà recenti studi
sottolineano che l'interpretazione del termine eschatià non può essere così
rigidamente univoca, rimandando certamente ad una posizione decentrata, ma
non necessariamente legata al confine.

La marginalità propria dei terreni montuosi o paludosi, incolti e selvaggi,
non era necessariamente quella dell'eschatià, che poteva essere anche
un'area coltiva situata in una chora più lontana dal centro cittadino.
Sicuramente la presenza nell'eschatià i santuari destinati al percorso di
giovani, fanciulle, illegittimi rileva certo una marginalizzazione
ideologica di queste aree, che non necessariamente coinvolge gli aspetti
socio-economici a proposito dell'organizzazione territoriale della polis⁸ .

Il cambiamento nell'età ellenistica

L'affermazione dei grandi regni ellenistici segnò il tramonto della polis
come esperienza politica. Non che le città non siano sopravvissute
all'Ellenismo ma conobbero un notevole sviluppo sul piano urbanistico e
monumentale con la formazione di vere e proprie metropoli, conservando le
loro tradizionali strutture. Nel periodo di transizione compreso dall'età
di Filippo II e di suo figlio Alessandro Magno e l'epoca delle lotte tra i
diadochi, l'interferenza nelle questioni interne delle città greche divenne
la norma: i contendenti appoggiarono governi democratici oligarchici,
insediarono presidi militari, imposero provvedimenti gravi ed impopolari,
mostrando che le relazioni con le città greche si ispirarono solo
formalmente agli schemi della tradizione greca. Con la stabilizzazione
dell'impero di Alessandro Magno e i successori e l'avvento delle grandi
monarchie, l'aspetto urbanistico prevalse nettamente su quello politico: lo
spazio cittadino divenne proprietà del sovrano, la relazione fra centro
urbano e chora venne meno, così come il rapporto fra cittadinanza e ruolo
militare e proprietà terriera.

Al modello della polis, che prevedeva un centro urbano unico circondato
dalla chora, si costruì una struttura che prevedeva una capitale, cui si
affiancava una chora in cui si trovano altre città o diverse capitali.

Inserita in questa realtà la polis si ridusse ad una comunità di uomini
liberi in cui si viveva in una dimensione più culturale che non politica.
Dal punto di vista economico la città continuò a vivere soprattutto dello
sfruttamento agricolo del territorio, cui si aggiungeva il commercio.
Nell'impianto urbanistico, la tradizionale tendenza greca alla circolarità
si coniugava con la razionalità della visione ortogonale: le città avevano
in genere un centro che spesso coincideva con la residenza reale e con il
complesso di edifici ad essa collegati; il centro focale della città non
era più costituito dall'agorà. In un certo senso la polis assunse
nell'epoca ellenistica una caratterizzazione più omogenea sul piano
istituzionale che spettò alla grande varietà di modelli dell'età classica e
conobbe una certa unità sul piano educativo, culturale e religioso.

Il ruolo del cittadino nella polis

Nella polis i diritti e i doveri del cittadino comprendevano l'attività
politica, il servizio militare e la partecipazione alla vita religiosa
della comunità. Il godimento dei pieni diritti politici spettava solo ai
figli maschi adulti di status libero che erano considerati politai, ossia
in possesso del diritto di cittadinanza in base a diversi criteri. Dal
godimento dei pieni diritti erano escluse le donne, gli stranieri residenti
liberi e gli schiavi.

Sul piano politico i diritti fondamentali consistevano nell'esercitare la
sovranità e le magistrature (archein), praticare l'attività giudiziaria
(dikazein), partecipare alle assemblee (ekklesiazein). Essere cittadini
comportava una serie di vantaggi di carattere puramente economico, dalla
retribuzione delle cariche pubbliche, al possesso di beni immobili,
all'accesso ai sussidi statali e alle distribuzioni di denaro, grano e
carne. Ai cittadini erano imposti solo dei tributi indiretti come le tasse
portuali o dazi, ad eccezione delle classi liturgiche e degli zeugiti. Per
quanto riguarda il ruolo militare, la guerra costituisce una delle attività
principali del mestiere di cittadino. Ad Atene si era tenuti a prestare il
servizio militare dai 20 ai 40 anni di età, mentre fino al compimento dei
59 anni si entrava a far parte della riserva, e dopo i 60 anni si usciva
definitivamente dalle liste agli abili.

La componente religiosa era fondamentale per il polites: non vi era una
sfera spirituale nettamente separata da quella politica, da quella militare
o da quella familiare. Ogni attività aveva inizio con una celebrazione
religiosa, una preghiera o un sacrificio; la stessa partecipazione del
singolo alla vita della comunità si esprime in una serie di pratiche
religiose comuni che contribuiscono, in misura non inferiore alla forme
prettamente politiche, a rinsaldare fortemente il senso di appartenenza.

L'inquadramento del cittadino nelle strutture della città era regolato da
strumenti quali le tribù, un tipo di organizzazione della popolazione
ampiamente diffuso nelle città greche. Tutti i cittadini al compimento dei
18 anni giuravano sulla Costituzione, impegnandosi a difendere la patria ed
a obbedire alle leggi. I cittadini erano inseriti in strutture preesistenti
alla realtà delle polis e risalenti alle antiche tradizioni di carattere
genetico, organismi paralleli a quelli statali. Nascita, matrimoni e legami
di parentela erano legati alle fratrie, non alla città: ad Atene il
cittadino celebrava presso la fratria il sacrificio in occasione del
matrimonio e presentava i figli che intendeva legittimare, a 10 giorni
dalla nascita e poi all'epoca della pubertà.

Le donne

La polis escludeva le donne da ogni forma di partecipazione politica; la
donna libera e cittadina era definita dal matrimonio, dalla procreazione e
dal lavoro domestico. Nel matrimonio svolgeva un ruolo passivo, in quanto
era data in moglie dal padre in base ad un accordo con la famiglia dello
sposo in cui non aveva alcuna parte, segregata nell'ambito dell'oikos
(della casa e della vita familiare). Le sue relazioni sociali dipendono dal
marito o dal padre e la sua totale sottomissione è espressa dal bisogno di
un tutore; la sua segregazione in casa, almeno per le donne di condizione
medio-alta, aveva lo scopo di evitare che un eventuale adulterio
introducesse nell'oikos figli illegittimi e elementi impuri; Le cerimonie
di culto familiare e cittadino erano per le donne l'unica occasione di
avere una vita sociale. Non va dimenticata la posizione assai prestigiosa e
autorevole, riservata alle sacerdotesse di culti legati a divinità
femminili e alla fertilità. Tuttavia in altri contesti giuridici (per
esempio, nel mondo dorico) la situazione della donna appare leggermente più
avanzata sul piano della capacità giuridica e in ambito patrimoniale.

Gli stranieri

Il mondo greco distingueva fra lo straniero di stirpe greca (xenos) e il
meticcio o barbaro. Nel caso dello xenos, ossia colui che apparteneva ad
una comunità politica diversa dalla propria, l'estraneità investiva
esclusivamente l'aspetto politico; mentre il meticcio era straniero sia sul
piano etnico-culturale, sia su quello politico, insomma come se fosse
straniero due volte.

Lo xenos condivideva infatti con i Greci lo stato di appartenere alla
medesima comunità di sangue, di lingua, di culti e di costumi; è un
individuo formalmente privo di diritti, quanto meno potenzialmente, anche
un nemico, a meno che non goda della protezione accordata ad araldi e
ambasciatori o qualora non sia protetto da convenzioni stipulate a livello
di comunità. Lo straniero di passaggio alla polis poteva poi vedersi
concedere diversi diritti: usare pascoli in territori ateniensi, possedere
immobili, sposare una donna attica. Non tutti i Greci avevano lo stesso
atteggiamento di fronte al rapporto con lo xenos: alla disponibilità di
Atene fa riscontro la chiusura di Sparta che faceva sorvegliare
attentamente gli stranieri di passaggio e praticava regolari zenelasiai.

I meteci, chiamati anche stranieri residenti, erano stranieri di stirpe
greca che, per motivi commerciali, si stabilivano ad Atene per un periodo
superiore ad un mese. Avevano l'obbligo di porsi sotto la protezione di un
cittadino, che assumeva la funzione di patrono o prostates: suo compito di
appoggiare la richiesta di iscrizione nelle liste dei meteci e di garantire
il pagamento del metoikion, la tassa cui erano sottoposti gli stranieri
residenti e da cui erano esenti solo i meteci isoteleis, ossia equiparati
ai cittadini a proposito degli oneri tributari.

Inoltre erano iscritti come residenti in speciali registri tenuti dai demi
ed erano inseriti negli elenchi delle tribù: prestavano servizio militare
(flotta, truppe ausiliarie), ma erano esclusi da ogni forma di
partecipazione politica. In linea di principio potevano ottenere
l'epigamia, l'enktesis e altri onori tributabili a stranieri, ma non vi era
consuetudine concederli, per evitare di favorire l'integrazione; avevano
anche accesso ad altre forme di espressione religiosa e culturale.

Tuttavia le forme di esclusione del meteco, l'impossibilità di esercitare i
diritti politici, le restrizioni in termini di godimento dei diritti civili
(matrimonio e proprietà) e la mancata equiparazione giuridica e fiscale
sono stati ritenuti dei limiti della democrazia classica, nonostante il
contributo che essi davano all'economia e alla stessa difesa della città.

Un contributo di particolare interesse offrono, le orazioni di carattere
autobiografico di Lisia, di ricca e prestigiosa famiglia meteca di Atene,
che sottolineano l'adesione dei meteci agli ideali democratici della polis
ateniense, nella quale però la loro partecipazione sul piano politico e
giudiziario è negata, così come un ruolo nella democrazia.

«Eppure non era questo che ci meritavamo dalla città, noi che avevamo
sostenuto tutte le coregie e molte volte avevamo versato contribuzioni, che
ci eravamo sempre dimostrati obbedienti e avevamo fatto tutto quello che ci
avevano ordinato, che non ci eravamo fatti alcun nemico e vavemo anzi
riscattato molti Ateniesi dalle mani dei nemici: ma nonostante questo ci
hanno ritenuto meritevoli di un trattamento come quello, noi che come
meticci ci eravamo comportati in modo ben diverso da loro come liberi
cittadini». (Lisia, Contro Eratostene)

Gli schiavi

Gli schiavi, di origine greca o barbarica, divenivano tali in seguito a
prigionia di guerra, oppure perché nati in casa e più raramente in seguito
a condanne penali,(dopo venti anni di prigionia lo schiavo poteva ricevere
l anello della liberta). Costituivano una classe omogenea: diversi per
provenienza geografica, origine etnica, motivazioni dello stato di servitù,
essi vivevano in condizioni diverse dal punto di vista dell'impiego
economico e della situazione sociale. Si distinguevano in schiavi pubblici,
impegnati nelle zecche, nelle opere pubbliche o in funzioni amministrative;
schiavi domestici; schiavi impegnati nelle miniere o nella manifattura;
servi della gleba, la cui condizione di servitù dipendeva dalla
sottomissione da parte di popolazioni di invasori.

Sul piano giuridico lo schiavo era proprietà, non persona, e quindi non era
soggetto di diritto; la sua testimonianza in tribunale era valida solo se
resa sotto tortura, anche se alcuni studiosi hanno avanzato dubbi sul fatto
che venisse praticata. Tuttavia alcune tutele di cui lo schiavo godeva nel
diritto attico sembrano riflettere l'ambiguità del suo status: non poteva
essere picchiato o ucciso impunemente e godeva di una larga autonomia
nell'ambito delle attività economiche.

Il problema degli apolidi

Gli apolidi erano persone esuli che si trovavano in una posizione più
delicata di quella degli xenoi. Essendo stati privati della cittadinanza,
erano disprezzati in un quadro sociale in cui lo status di cittadino era
fondamentale. Nella polis si diventava esuli in seguito a provvedimenti di
bando, dovuti all'applicazione di una pena oppure a motivi di carattere
politico, come le lotte civili. Questi gruppi, privi di mezzi di
sostentamento capaci di garantire loro una minima sicurezza di vita,
aumentarono notevolmente nel mondo greco durante il V secolo, accrescendo
la consistenza delle masse di avventurieri, mercenari e briganti; si creò
così in Grecia una situazione sociale instabile, in un territorio già
povero di risorse.

L'esule, definito da Isocrate planomenoi (errante), poteva porre rimedio
alla sua condizione chiedendo ospitalità ad un'altra comunità politica,
anche se ciò molto spesso causava la rottura dei rapporti familiari, di
diritto o di fatto, e la confisca dei beni. In questo caso l'esule si
affidava al principio religioso della sacralità dell'ospite, sotto la
protezione di Zeus Xenios e si poneva nella posizione di supplice; tuttavia
le autorità potevano esitare nel concedere protezione per motivi di
opportunità politica o anche per il possibile contrasto tra norma religiosa
e legge positiva.

La sua sicurezza dipendeva quindi dalla disponibilità di comunità che non
avevano obblighi nei suoi confronti; poteva anche essere dichiarato nemico
dello Stato ospite, e dunque perseguitato, catturato e ucciso, oppure
poteva essere oggetto di una richiesta di estradizione. La massima
aspirazione degli esuli era costituita, in ogni caso, non dall'integrazione
in un contesto politico e sociale, ma dal ritorno alla propria comunità
d'origine.

L'invenzione della politica

Le città greche sono le prime di cui abbiamo notizia ad aver concentrato
l'attenzione sul processo decisionale, invece che sui requisiti di un
governo efficiente e sulle modalità di attuazione delle delibere. Essi
crearono e perfezionarono le tecniche per l'esercizio del potere
deliberativo in ambito pubblico, il cui principale strumento era la
persuasione ottenuta con argomentazioni razionali. I Greci svilupparono
anche quel particolare metodo di affrontare i problemi e le procedure
politiche per cui, partendo dalla situazione particolare, si arriva ai
principi generali: in questo senso possiamo dire che i Greci inventarono la
politica e il pensiero politico. Il loro primato nella storia del pensiero
politico e sociale occidentale si evince dal fatto che tutte le parole e i
concetti più importanti della teoria politica derivano dal linguaggio
greco.

Tuttavia parole di origine greca come "politica", "democrazia" e
"tirannide" avevano per loro significati assai diversi da quelli attuali;
la causa principale fra il nostro uso di questo vocabolario e quello
originale sta nel ripensamento radicale della teoria politica che ebbe
luogo nell'età di Machiavelli e di Hobbes. Per i Greci le questioni del
potere e del controllo erano marginali, lo scopo della politica era far
emergere la volontà generale dell'azione, non elaborando una teoria della
sovranità. La comunità (koinonia) era tutto, i sistemi politici greci
avevano il compito di subordinare il gruppo alla comunità, con il risultato
che i gruppi che riuscivano ad acquisire importanza politica non erano
gruppi marginali.

Lo scopo ultimo della politica era di conseguire "il bel vivere", che aveva
a che fare con il riposo o l'attività. È proprio questo il salto di qualità
che è attribuibile tutt'oggi ai Greci: sperimentarono di rado quel
conflitto fra società ed individuo che è causato dalla distanza fra chi
governa e chi è governato, ed era evidente che gli interessi dell'individuo
fossero quelli della comunità. Anche Aristotele, all'inizio della Politica
afferma che la politica era un'attività costante e qualificante per l'uomo,
era lo studio dell'organizzazione, delle funzioni e dei fini della polis,
affermando che coloro che non vivono nella polis non sono completamente
umani; per lui infatti la polis è naturale e necessaria per il pieno
sviluppo dell'uomo.

«La polis esiste per natura, e che l'uomo è per natura un animale della
polis.»

(Aristotele, Politica, 1253a).

La scrittura in funzione del sistema politico

Oggigiorno è stato riconosciuto il ruolo principale che la scrittura
assunse nella stesura del codice legislativo, base dell'ideologia politica
innovativa della polis, rispettando così il concetto di eunomia(ordine). Il
sistema miceneo di scrittura sillabica era scomodo e inefficiente, poteva
servire al massimo come ausilio alla memoria se si dovevano ricordare liste
di beni o brevi appunti; per questo motivo nell'età Oscura, la scrittura
era uno strumento specialistico nelle mani di una ristretta cerchia di
burocrati. Tuttavia nel corso dell'età oscura essa venne dimenticata (con
la sola eccezione di Cipro). Comunque, tale episodio dimostra ancora una
volta che l'uso della scrittura era nota ai Greci, come dimostrano di fatto
le iscrizioni greche più antiche(su vasellame) risalenti al 750 a.C. circa.
Il nuovo sistema si ispirò alla scrittura fenicia, che presentava un segno
grafico per ogni suono consonantico; più tardi i Greci aggiunsero ad esso
le vocali, creando così un alfabeto simile al nostro. Questo sistema era
molto semplice da imparare; dotato di circa 24 lettere venne adottato da
tutte le città greche nel corso del VI e VII, in seguito venne trasmesso
agli Etruschi e Romani.

Gli effetti dell'alfabetizzazione sui sistemi politici greci furono
determinanti. Il cambiamento politico più importante dell'età arcaica fu la
sottrazione della legge dal controllo dell'aristocrazia tramite l'adozione
di un codice legislativo scritto, al quale il magistrato aveva l'obbligo di
attenersi, e il cui controllo fu affidato al demos, ossia il popolo inteso
nella sua globalità. Le leggi erano state create dagli uomini per servire i
loro scopi, in modo che ogni comunità potesse avere leggi diverse. In
seguito le leggi vennero create dalla comunità politica, ma nei primi
periodi erano spesso opera di un solo uomo definito Legislatore.
Quest'ultimo aveva potere assoluto e assoluta discrezionalità nella stesura
di un codice (più o meno) completo di leggi scritte, che da quel momento
venne considerato definitivo ed venne eletto dal popolo.

Le prime costituzioni

La più antica costituzione politica è sopravvissuta fino a noi ed era
conosciuta come "Rhetra", o "Grande Rhetra", (rhetra è la parola spartana
che indica promulgazone o leggi). Come la maggior parte delle istituzioni
spartane, era attribuita al leggendario nomothetes Licurgico.'Eretto un
tempio a Zeus Sillanio e ad Atena Sillania, formare le tribù e ordinate le
obai[divisioni territoriali], istituito un Consiglio di trenta membri
anziani, compresi i re, tenere apellai di tempo in tempo tra Babica e
Cnacione, ove presentare e respingere proposte di legge; al popolo [spetta
la decisione e] il potere. Qualora il popolo alteri la proposta prima di
adottarla, gli anziani e i re possono togliere la seduta.»In questo testo,
la relazione fra innovazione e regolamentazione delle strutture esistenti è
spesso oscura, anche se lo scopo è chiaro: definire i diritti che spettano
ad essa nei confronti del consiglio dei magistrati (nella fattispecie, i
due re di Sparta). Il documento dimostra che nella Sparta del VII secolo
l'organizzazione politica e le strutture amministrative erano già ben
definite, e che la legge scritta stabiliva nuovi diritti per l'assemblea
dei cittadini limitando quelli degli altri istituti politici.

Nel 621-620 a.C. ad Atene la società era profondamente divisa; Dracone
aveva formulato la prima legislazione qualche tempo dopo il fallimento di
un tentativo di instaurare la tirannide. Si sa molto poco riguardo a questo
codice, tranne il fatto che fosse "draconiano", cioè così spietato che con
ogni probabilità fu lo strumento legale di cui l'aristocrazia si servì per
reprimere un popolo insoddisfatto. Molto importante era anche la presenza
di Solone, che presentava le sue idee in pubblico sotto forma di poesia,
elemento molto significativo quanto innovativo per quel tempo.

L'ideologia della polis

Con l'esperienza storica delle guerre persiane, i Greci maturarono la
coscienza dei valori della loro civiltà che si identificano nel concetto di
autonomia kai eleutheria (autonomia e libertà), rivendicati dalla polis
della Grecia classica e non. Il termine autonomia sembra identificare la
possibilità di governarsi con proprie leggi liberamente accettate, senza
condizionamenti esterni; autonomo è lo Stato che è libero di stabilire le
norme, secondo cui vuole vivere in campo politico e militare. Tuttavia lo
storico Hansen ha negato il carattere autonomo della polis sulla base del
fatto che una polis priva di autonomia (cioè in stato di dipendenza come le
città periferiche della Laconia) non perde la sua natura stessa di polis.
In realtà però la tesi più accreditata collega il concetto di autonomia con
il concetto ideale di polis, anche se non nega che possano esistere polis
in condizioni di dipendenza.

Il concetto di libertà significa invece la possibilità di svolgere una
politica estera indipendente; in origini il termine indicava la condizione
libera o non libera dell'individuo, ma poi passa a definire il regime della
città, libera o sottomessa ai regimi autoritari, e la sua indipendenza dal
potere straniero.

Nel V secolo i due termini sembravano non sovrapporsi del tutto, poiché
eleutheria sembrava riguardare soprattutto la politica estera e avere a che
fare con il modello ideale, mentre autonomia sembrava riguardare una serie
di aspetti tra i quali prevaleva quello costituzionale e riguardava il
livello più concreto del diritto positivo. Nel VI secolo tende a diventare
una endiadi, mentre in età ellenistica questi valori vengono conservati con
grande importanza attraverso una propaganda della difesa, delle libertà e
dell'autonomia delle polis.

Proprio l'esasperazione di questi valori rese difficile l'affermazione di
un equilibrio stabile tra le polis, che preferirono farsi guerra tra vicini
piuttosto che aumentare la propria potenza. Il collegamento fra la
divisione interna del mondo greco e la sua debolezza politica portò alla
sperimentazione di diverse forme di collaborazione tra stati. Vennero
istituite leghe militari, nelle quali un gruppo di polis riconosceva
volontariamente la guida di un'altra polis; un esempio furono la Lega del
Peloponneso e le due leghe navali costruite sotto la guida di Atene nel V e
IV secolo. Il carattere difensivo di queste alleanze si mutò ben presto in
alleanze offensive e difensive, in cui gli stati membri erano costretti a
condividere la politica estera dell'egemone, rinunciando ad averne una
propria e venendo meno al concetto di autonomia e libertà. Così il
tentativo di superare la frammentazione politica del mondo greco si scontrò
con la volontà delle singole polis di affermare la propria autonomia a
detrimento delle altre, nonostante l'evidente danno che ne derivava per la
stabilità generale della Grecia.

Un altro punto fondamentale del mondo greco è l'idea di costituzione
(politeia), fondata sulla nozione di legge. Questo termine indica
l'organizzazione politica di una comunità (la costituzione, regime,
governo, talora con il senso specifico di governo repubblicano), ma anche
la cittadinanza (la condizione del cittadino, diritto di cittadinanza). Il
termine politeia compare per la prima volta in Erodoto con il significato
di diritto di cittadinanza, richiesto dagli spartani dall'indovino Tisameno
all'epoca della battaglia di Platea accanto a Erodoto (IX, 33, 4-5). In
seguito il termine compare sei volte nella Costituzione degli Ateniesi
dello Pseudo-Senofonte e una ventina di volte delle opere di Tucidide.
Anche Isocrate definisce la politeia come "anima della città":

Aristotele definisce la politeia come "in un certo senso la vita stessa
della città", come principio vitale e caratterizzante, capace di plasmare
il cittadino sul proprio modello. Egli creò quattro classi di proprietari,
in base alla produzione agricola dei loro terreni: gli uomini da
cinquecento medimni, i cavalieri, gli zeugiti (opliti con più di duecento
medimni) e i teti. In teoria era possibile passare da una classe all'altra,
com'è testimoniato da un'iscrizione. I doveri politici vennero stabiliti in
base a questa classificazione: i nove arconti e i tesorieri di stato
dovevano appartenere alla classe più alta, mentre i teti potevano solo far
parte dell'assemblea delle giurie. Fu Solone a gettare le basi della futura
democrazia ateniese, con il suo consiglio e l'assemblea, i suoi tribunali e
la sua procedura di selezione dei magistrati per sorteggio (almeno
parzialmente): in questo senso, gli Ateniesi ebbero ragione a considerarlo
come fondatore del loro sistema politico e legislativo.

Note

[1] «C'è una profonda analogia di struttura fra lo spazio istituzionale in
  cui si esprime il kosmos umano e lo spazio fisico in cui i milesi
  proiettano il kosmos naturale. [...] Di queste corrispondenze tra la
  struttura del cosmo naturale e l'organizzazione del cosmo sociale,
  Platone si mostra ancora pienamente consapevole nel IV secolo» (Jean
  Pierre Vernant, in Le origini del pensiero greco, VII, La nuova immagine
  del mondo).
[2] «Il Greco dell'età classica aveva sempre considerato la polis come
  l'orizzonte della vita morale, al di là del quale l'uomo non poteva
  concepire la propria esistenza né in rapporto con gli altri, né in
  rapporto con sé, avendo identificato quasi per intero l'uomo e il
  cittadino» (G. Reale, Il pensiero antico, pag. 252, Vita e Pensiero,
  Milano 2001 ISBN 88-343-0700-3).
[3] G. Reale, ed. cit., pag. 64.
[4] Wilfried Gawantka, Die sogenannte Polis; Entstehung, Geschichte und
  Kritik der modernen althistorischen Grundbegriffe der griechische Staat,
  die griechische Staatsidee, die Polis. Stuttgart: Franz Steiner Verlag
  Wiesbaden GmbH, 1985. ISBN 3-515-03694-6
[5] Robin Osborne, Greece in the Making, 1200-479 BC. Routledge History of
  the Ancient World. London/New York: Routledge, 1996. ISBN
  978-0-415-46991-3
[6] M. Berent, The Stateless Polis. Toward a Re-Evaluation of the Classical
  Greek Political Community, Diss. Cambridge 1994
[7] Oswyn Murray, La città greca, Piccola Biblioteca Einaudi, 1993; ISBN
  88-06-13014-5
[8] Demostene 42, 5-7.

Bibliografia

- Giuseppe Cambiano, Polis. Un modello per la cultura europea, Laterza,
  2000 ISBN 88-420-6127-1
- Lorenzo Braccesi, Federica Cordano, Mario Lombardo, Alfonso Mele, Storia
  Greca. Lineamenti essenziali, a cura di Elena Pastorio, Monduzzi editore,
  Bologna 2006, ISBN 88-323-6028-4.
- AA.VV., Polis e cosmo in Platone, a cura di Enno Rudolph, traduzione di
  Elisabetta Cattanei, Vita e Pensiero, Milano 1997 ISBN 88-343-0874-3
- Jean-Pierre Vernant, Le origini del pensiero greco, Editori riuniti ISBN
  88-359-3694-2
- Oswyn Murray, La città greca, Piccola Biblioteca Enaudi, 1993 ISBN
  88-06-13014-5
- Cinzia Bearzot, La polis greca, il Mulino, Bologna 2009 ISBN
  978-88-15-13421-9

Voci correlate

- Atene
- Ellenismo
- Pericle
- Tucidide
- Temistocle
- Solone
- Sparta
- Corinto
- Arcaismo
- Attica
- Erodoto
- Platone

Altri progetti

- Wikiquote contiene citazioni sulla polis
- Wikizionario contiene il lemma di dizionario «polis»
- Wikiversità contiene una lezione sulla polis

Collegamenti esterni

- http://spazioinwind.libero.it/popoli_antichi/Greci/Greci.html
- http://www.recensionifilosofiche.it/crono/2008-02/cambiano.htm
- http://www.swif.uniba.it/lei/personali/pievatolo/platone/polis.htm
-
  http://www.filosofico.net/Antologia_file/AntologiaA/ARISTOTELE_%20LA%20POLIS%20IDEALE.htm
- Polis, isonomia e aretè, ariannascuola.eu.
- Polis, in Thesaurus del Nuovo soggettario, BNCF, marzo 2013.
- Il ruolo della guerra nella formazione dei cittadini greci dal sito Il
  filo di Arianna

Sparta

Sparta era una delle più grandi e influenti polis della Grecia antica,
sorta al centro della Laconia nel Peloponneso intorno al XII secolo a.C.
Sulla sua storia spesso è complicato distinguere tra realtà e leggenda,
possedendo infatti una cultura così peculiare,che molte delle fonti
storiche rimasero influenzate dal suo mito e le loro testimonianze al
riguardo peccano talora di affidabilità. Tale aura leggendaria era
alimentata dalla stessa Sparta e dal suo esercito che contribuì a
tramandare quello che gli storici chiamano miraggio spartano¹ ² .

In prossimità della città antica sorge oggi il comune greco di Sparta.

Le tradizioni leggendarie e la Sparta di età micenea

Secondo il mito sarebbe esistita una Sparta achea che avrebbe preceduto la
Sparta dorica. L'"incavata Lacedemone" è ricordata nell'Iliade di Omero,
nel Catalogo delle navi (II 581), dove si fa riferimento ad un'ampia
regione comprendente 9 borgate tra cui Fari, Sparta, Amicle, Elo e Las.³
All'epoca della guerra di Troia, nel XIII secolo a.C., sarebbe appartenuta
al regno di Menelao, marito di Elena e fratello di Agamennone, che
governava il Peloponneso nord-orientale dalla sua reggia di Micene.

Gli Spartani hanno cercato di mantenere vivo il ricordo di queste origini
nobili ricercando all'interno dei propri culti dei legami con i personaggi
omerici, all'interno della polis possiamo quindi trovare un santuario di
Elena e in Laconia un tempio di Menelao, un santuario di Alessandra (che
gli Amiclei identificavano con Cassandra, figlia di Priamo) e due santuari
di Achille. A favorire queste assimilazioni concorrono il riconoscimento da
parte degli archeologi di 21 siti abitati in Laconia già nel XXIII secolo
a.C. tra cui Amicle, Vaphiò e Pellana.

In età arcaica nel Peloponneso si parlava dorico in Messenia, Laconia, in
Argolide, a Corinto e a Megara mentre dialetti derivati dall'acheo
sopravvivevano solo in Arcadia, a Cipro e in Panfilia. Inoltre si rilevano
tracce archeologiche di due importanti ondate di distruzione, una nel XII
secolo e un'altra all'inizio dell'XI secolo. Questo scenario sembra
avallare l'ipotesi tradizionale di una invasione violenta, infatti la
lingua originale si era conservata solo nelle montagne dell'entroterra e
all'estero. Il mito associa l'arrivo dei Dori con il legittimo ritorno
degli Eraclidi. Questa identificazione era importante per gli spartani in
quanto permetteva loro di considerarsi autoctoni e non invasori.⁴ ⁵

La Sparta dorica

La Sparta dorica (che era chiamata preferibilmente Lacedemone e più
raramente con il nome prevalso in epoca moderna) ebbe origine nel X secolo
a.C. per sinecismo, ossia riunendo almeno quattro villaggi distinti:
Cinosura, Limne, Mesoa e Pitane. Questo fatto può spiegare in parte perché
la città fosse governata da due re, di due diverse dinastie, la più antica,
quella degli Agiadi, forse proveniente da Pitane, e quella degli
Euripontidi, originaria di Limne o di Cinosura.⁶ Come è tipico delle
comunità primitive, quella spartana era formata da diverse tribù, gli
Illei, i Panfili e i Dimani, ciascuna delle quali riuniva più fratrie, le
quali, a loro volta, erano costituite ciascuna da un insieme di famiglie.

La struttura originaria, di uno stato formato da villaggi sparsi, non solo
giustifica il nome Σπάρτη (che significa dispersa) dato alla città, ma si
mantenne anche quando la città divenne una grande potenza. Scrive Tucidide⁷
che «se Sparta restasse deserta e rimanessero solo i templi e le fondazioni
degli edifici, le generazioni future non crederebbero che la potenza
spartana fosse pari alla sua fama […] non raccogliendosi la città intorno
ad un unico nucleo privo di templi e costruzioni sontuose, con la sua
struttura in villaggi sparsi, secondo l'antico costume greco, parrebbe una
mediocre potenza».

L'espansione e le guerre messeniche

L'espansione di Sparta in Laconia sarebbe iniziata nell'VIII secolo, sotto
la guida dei re Archelao e Carilao (ca 770-760) annettendo il territorio
lungo il corso settentrionale dell'Eurota e poi, «durante il regno di
Teleclo [ ... ] non molto prima della Guerra messenica»,⁸ e cioè verso il
750, con la colonizzazione di Fari e Gerantre e l'annessione di Amicle e
dei suoi abitanti nella comunità spartana⁹ che consentì la rapida
annessione di tutta la valle meridionale dell'Eurota, avvenuta dopo il 740
al comando del re Alcamene, compresa la città di Elo, i cui abitanti furono
resi schiavi. Dal nome della città avrebbe avuto origine, secondo la
tradizione greca, il termine di Iloti.¹⁰

L'eventuale espansione di Sparta a oriente e sul mare avrebbe dovuto
scontrarsi con la potenza di Argo; fra la montagnosa Arcadia, a nord, e la
pianura della Messenia, ad occidente, gli Spartani scelsero quest'ultima,
«buona da lavorare e da piantare», come nota Tirteo. Prendendo a pretesto
l'assassinio di re Teleclo (740) attribuito ai Messeni, e assistita da
mercenari cretesi e corinzi - mentre la Messenia beneficiava del sostegno
delle tribù arcadiche, di Argo e di Sicione - Sparta iniziò una guerra
ventennale (la prima guerra messenica) che si concluse con la caduta
dell'ultimo bastione messenico del monte Itome (intorno al 715 a.C.).

Alcuni aristocratici messeni fuggirono¹¹ in Arcadia¹² mentre la massa della
popolazione fu costretta a versare metà della sua produzione agricola ai
nuovi padroni. Tirteo, che è la nostra principale fonte sull'argomento,
scrive che: «Come asini sotto una pesante soma, erano costretti a
trasportare per i loro padroni la metà di tutte le messi che un campo
poteva produrre»¹³ Non vi fu un'occupazione militare e una cinquantina
d'anni dopo i nuovi tributari insorsero, approfittando della sconfitta
subita da Sparta a Ilie nel 669 per mano di Argo, che aveva compreso da
tempo la pericolosità dell'espansionismo spartano.

La seconda guerra messenica durò una decina di anni e si concluse con
l'annessione di gran parte del territorio della Messenia e la riduzione dei
suoi abitanti alla condizione di Iloti; solo le città costiere mantennero
una relativa indipendenza prendendo lo statuto di città periecie.

La conquista della Messenia influenzò tutta la politica spartana. A
differenza delle altre città greche, che sopperivano alla mancanza di terre
colonizzando i territori d'oltremare, Sparta - a parte l'episodio della
colonizzazione di Taranto nel 708 - dedicò tutte le sue energie allo
sfruttamento della nuova ricchezza che l'aveva resa la città più potente
del Peloponneso.

Durante la seconda guerra messenica l'esercito spartano adottò una nuova
tecnica militare, nella quale raggiunse l'eccellenza, basata sull'impiego
di opliti schierati in formazione chiusa. Questa tattica, nella quale erano
essenziali il coordinamento e la disciplina e non le iniziative
individuali, influenzò profondamente la cultura spartana. L'ordinamento
dello stato spartano che conosciamo in epoca classica è in misura
significativa il risultato dell'organizzazione delle formazioni oplitiche.

Dopo la definitiva sottomissione della Messenia, i potenziali rivali ai
confini di Sparta erano l'Arcadia e Argo; alla metà del VI secolo a.C.
Sparta sconfisse la più importante delle città arcadiche, Tegea. Gli
Spartani liberarono gli iloti per metterli in ambito militare, che a
differenza di prima ora avevano dei diritti. Impegnandole ad "avere gli
stessi amici e nemici dei Lacedemoni". Nasceva così il primo embrione di
quella che sarà la Lega Peloponnesiaca. La posizione di Sparta nel
Peloponneso si rafforzò ulteriormente dopo un'importante vittoria su Argo
ottenuta intorno al 546 a.C., che le consentì di impadronirsi della regione
nord-orientale della Cinuria e della fascia costiera fino a Capo Malea.

A metà del VI secolo a.C. Sparta aveva raggiunto lo status di potenza
regionale, avviata verso l'egemonia del Peloponneso, e il tipico
ordinamento, descritto nei prossimi paragrafi, che la rese famosa nel mondo
greco e nel ricordo delle epoche successive.

Sparta in epoca classica

Le classi sociali

Sparta, come tutte le poleis greche, sin dal principio fu una monarchia,
con la particolarità di avere due re (diarchia), appartenenti a due
distinte dinastie. Secondo la leggenda, il legislatore Licurgo, conservando
l'istituto monarchico, introdusse le altre forme caratteristiche della
costituzione spartana. Per Aristotele, Sparta era la più democratica delle
città greche, in quanto quella che spesso viene definita una oligarchia
aristocratica che governava la città, era formata in realtà da tutti i
cittadini, ossia gli Spartiati, cioè i discendenti dei Dori che occuparono
la Laconia e sottomisero i Messeni.

L'Apella era l'assemblea di tutti gli spartiati che avevano compiuto
trent'anni. Si riuniva una volta al mese, eleggeva gli efori e i membri
della gherusia, approvandone o respingendone le proposte. La Gherusia, che
era composta dai due re ed altri 28 componenti, eletti a vita tra gli
spartiati di almeno sessant'anni, curava i rapporti con gli altri Stati,
stipulava i trattati e faceva le leggi. Gli Efori erano cinque e
controllavano l'applicazione delle leggi, il comportamento dei cittadini,
l'amministrazione della giustizia e l'operato dei Re-sacerdoti.

Nel tempo le attribuzioni dell'Apella (alla quale anticamente competeva
anche l'iniziativa legislativa) furono sempre più limitate a favore della
gherusia e il controllo da parte degli efori privò i re di molto del loro
potere.

Gli Spartiati

Plutarco scrive:

Le terre furono divise in parti eguali (kléroi);¹⁴ ogni lotto veniva
assegnato alla nascita a ogni spartiate¹⁵ e coltivato dagli iloti, gli
stessi ex coltivatori laconi e poi messeni resi schiavi, di proprietà dello
Stato. Tali primitivi appezzamenti erano inalienabili, perché rimanevano di
proprietà dello Stato, e ogni cittadino spartano aveva così la garanzia di
indipendenza economica, equivalente al godimento dei diritti politici e al
riconoscimento di «uguaglianza» con gli altri concittadini: gli Spartani
liberi - gli Spartiati - si definivano infatti gli homòioi, gli eguali
(anche se ciò si basava solo sull'uguaglianza politica e non su quella
economica). Tuttavia le nuove terre conquistate potevano essere oggetto di
commercio¹⁶ e negli Spartiati sussistevano differenze anche notevoli di
condizione economica.

Sollevati dal lavoro produttivo, erano tenuti a dedicare il proprio tempo e
il proprio denaro solo alle armi e ai sissizi, i banchetti comunitari:¹⁷
chi non fosse stato in grado di sostenere quest'onere avrebbe perduto i
diritti di cittadinanza.

Per essere spartani occorreva soddisfare un insieme di condizioni. In primo
luogo occorreva che entrambi i genitori appartenessero a famiglie
spartiati. Coloro che erano nati da un padre spartiate e una madre di
condizione ilotica erano detti motaci: essi godevano di alcuni privilegi,
come la possibilità di ricevere la stessa educazione dei cittadini di pieno
diritto e il poter essere ammessi occasionalmente ai sissizi, ma erano
privi dei diritti politici. Secondo il mito greco, tramandatoci dallo
storico Plutarco, i bambini nati da entrambi genitori spartiati venivano
esaminati dagli anziani e, se non giudicati idonei fisicamente, abbandonati
a morire sul monte Taigeto. Tuttavia questa teoria non è supportata da
scavi archeologici ed è stata smentita dallo studio dell'antropologo
Tehodoro Pitsios della Facoltà di Medicina di Atene, il quale ha appurato
che tutti i resti umani ritrovati nell'area del monte appartenevano a
individui di sesso maschile di età compresa tra i 18 e i 35 anni. Per
divenire effettivamente cittadini bisognava percorrere con successo l'iter
educativo previsto. Infine, come abbiamo visto, per rimanere nella
condizione di cittadino di pieno diritto occorreva avere un livello di
reddito che consentisse di adempiere i propri obblighi: chi non riusciva a
soddisfare questa condizione veniva retrocesso tra gli hypomeiones
(inferiori), cittadini di seconda classe che, come i motaci, avevano alcuni
diritti ma non quelli politici.

Gli Spartiati, fin dai sei anni, si dedicavano esclusivamente agli esercizi
militari, compiuti in un regime di vita comunitario; a diciannove anni
erano ammessi nell'esercito, divenendo opliti e a trenta potevano
costituirsi una famiglia, continuando l'addestramento militare fino a
sessant'anni. In questo modo riuscirono a costituire un esercito
professionale, il più forte e disciplinato di tutta la Grecia, fino alla
perdita della Messenia, il lavoro dei cui schiavi aveva reso possibile a
ogni Spartano un regime di addestramento a tempo pieno.

Un ruolo importante nella classe degli spartiati era esercitato dalle
donne; spettava infatti a loro la conduzione dell'economia familiare, per
la quale agli uomini mancava il tempo e probabilmente la competenza:
spettava in particolare alle donne sorvegliare e dirigere il lavoro degli
iloti, dal quale dipendeva lo stato economico della famiglia¹⁸ .

Era uso degli Spartiati portare i capelli lunghi: secondo Erodoto tale uso
venne introdotto dopo la conquista di Tirea, che ebbe luogo nel vasto
contesto delle guerre contro Argo. Decisero Argivi e Spartiati di
combattere per il possesso di quella città inviando ciascuno trecento
campioni, affinché quelli combattessero facendo le veci degli eserciti.
Solo Alcenore e Cromio resistettero tra gli Argivi, mentre l'unico
sopravvissuto degli Spartani fu Otriade. Non riuscendo le due città ad
accordarsi sul risultato della gara (gli Argivi sostenevano di aver vinto
poiché alla fine dello scontro erano in superiorità numerica, mentre gli
Spartiati leggevano l'allontanarsi dei due Argivi dal campo come una fuga)
scoppiò un secondo conflitto, vinto dagli Spartati, che imposero agli
Argivi il taglio dei capelli (era loro tradizione portarli lunghi); altresì
da allora gli Spartiati introdussero l'uso di portare i capelli lunghi.¹⁹

Educazione degli Spartiati

Il caratteristico sistema educativo a cui obbligatoriamente veniva
sottoposto ogni giovane spartiate era detto agoghé (ἀγωγή). A sette anni
lasciava la famiglia e veniva inserito in un gruppo di coetanei guidati da
un ragazzo più grande, imparando danza e musica e, «solo perché non se ne
poteva fare a meno»²⁰ a leggere e a scrivere; ma lo scopo preminente era
quello di indurire il carattere e addestrarlo all'arte della guerra.

Verso i vent'anni entrava a far parte degli ireni (εἴρηνες eirenes),
soldati che continuavano il proprio addestramento istruendo a loro volta un
gruppo di più giovani spartiati. Poteva allora anche essere impiegato
nell'annuale caccia agli iloti (κρυπτεία krypteía): confinato in località
periferiche, con mezzi limitati, armato di un pugnale e nascosto di giorno
poteva derubare e uccidere legalmente gli iloti in cui si fosse imbattuto,
in modo da sperimentare l'efficienza della propria formazione militare.
Questa usanza è considerata da alcuni studiosi complementare alla
formazione del cittadino spartano, orientata verso il sistema oplitico, e
retaggio di una possibile tradizione precedente il nuovo ordinamento
militare²¹ .

A trent'anni lo spartiate acquisiva il diritto di voto nell'assemblea
(apella) e poteva sposarsi; non è chiaro se fosse ammesso ai sissizi
(συσσίτια) della propria fratria a venti o a trent'anni. Il regime di vita,
fondato su addestramento militare e banchetti comunitari - la specialità
dei quali era il brodo nero²² - rimaneva semplice e rustico per tutta la
sua vita (da cui l'aggettivo "spartano" a indicare uno stile di vita
frugale ed essenziale che non concede alcunché al lusso e al superfluo).

Un tipo di educazione con caratteristiche analoghe veniva impartito alle
femmine: infatti anche alle bambine veniva applicato uno schema educativo
in base al quale le fanciulle, dai sette anni all'adolescenza, venivano
sottratte alla famiglia e vivevano in collegi, nel culto di Artemide²³ ,
nei quali svolgevano esercizio fisico ed imparavano a tessere, a manipolare
il grano, ad affrontare l'esperienza della sessualità e della maternità.

I Perieci

I Perìeci (περι-οίκοι "quelli che abitano intorno") erano gli abitanti
delle comunità presenti nei territori che circondavano la città, come le
parti costiere del territorio, viventi, sebbene sotto il dominio politico
di Sparta, in stato di libertà e di autonomia, soprattutto dediti a lavori
commerciali e artigianali, attività che gli Spartani non potevano
praticare. Sull'origine dei Perieci ci sono pareri discordanti: c'è chi
ritiene che derivassero da popolazioni micenee o pre-micenee assoggettate
dagli Spartani al momento della loro invasione del territorio (che, a
differenza di quelle divenute Iloti, non avrebbero opposto resistenza
militare); un'altra ipotesi è che la loro origine risalisse a insediamenti
militari situati in prossimità della frontiera²⁴ ; o ancora che si
trattasse di Messeni privilegiati per spezzare la solidarietà fra i vinti²⁵
. I Perieci erano obbligati a combattere, in posizione subalterna, a fianco
di Sparta in caso di guerra, formando battaglioni armati alla leggera
costretti ad aprire il combattimento per indebolire l'avversario. Essi
rimanevano autonomi nelle loro città, ma erano obbligati al pagamento di
tasse a Sparta, senza godervi di alcun diritto politico.

Gli Iloti

Gli Iloti non hanno diritti: sono schiavi pubblici o prigionieri di guerra
in quanto lavorano terre dello Stato, assegnate in usufrutto ai cittadini i
quali, come non possono vendere i propri appezzamenti di terreno, così non
possono né affrancare né vendere questi schiavi-agricoltori, che sono
perciò anch'essi in usufrutto degli Spartani i quali possono al più
prestarseli in caso di necessità «come fossero beni propri»²⁶ .

Essi svolgono anche i lavori domestici e si accompagnano ai loro «padroni»,
se possiamo dar credito a Plutarco²⁷ quando scrive di Timaïa, moglie del re
Agide II, che conversa con le sue serve ilote, confidando loro che il padre
del bambino che ella porta in grembo non è il marito ma l'amante. Oltre a
essere anche artigiani, gli Iloti possono servire i giovani spartani
durante la loro educazione: sono chiamati allora μόθωνες, móthones.

Essi devono consegnare una parte fissa - l'ἀποφορά, apophorà - della
produzione agricola del fondo agricolo (kléros) al padrone, conservando il
resto per il proprio sostentamento. La quantità da fornire sarebbe pari,
secondo Plutarco, a 70 medimmi (un medimno è l'equivalente di circa 52
litri) d'orzo per ogni uomo e a 12 per ogni donna, oltre a quantità d'olio
e di vino.

Ogni anno gli efori spartani dichiaravano formalmente guerra agli Iloti,
così da rendere lecite aggressioni nei loro confronti. Le dure condizioni
in cui si trovavano gli Iloti e il loro numero, essendo stati sempre più
numerosi degli Spartani (non si sa con sicurezza in che proporzione, forse
è eccessivo il rapporto suggerito da Erodoto di 7 a 1 nel V secolo a.C.),
facevano temere continuamente la possibilità di rivolte. Particolarmente
significativa fu quella del 464 a.C., seguita a un terremoto che colpì la
città, durante la quale gli Iloti si arroccarono sul monte Itome, nel cuore
della Messenia.

L'organizzazione dello Stato

La costituzione spartana era peculiare e differiva da quella di tutte le
altre città greche. Essa era fatta risalire a Licurgo, che si sarebbe
basato su una rhetra (ῥήτρα), ossia un oracolo, ricevuto a Delfi. La
sacralità dell'immutabile ordinamento spartano veniva così fondata
direttamente sulla volontà del dio Apollo.

Ecco come Plutarco²⁸ riferisce la rhetra ricevuta da Licurgo: «Eretto un
tempio a Zeus Sillanio e ad Atena Sillania, formate le tribù (Φυλή) e
ordinati i villaggi (Ὠβά), istituito un Consiglio di trenta anziani
(γερουσία), compresi i re (ἀρχηγέτας), raduna l'assemblea²⁹ di tanto in
tanto tra Babica e Cnacione³⁰ ove presentare e respingere proposte di
legge; al popolo spetti il potere di approvarle».

Lo stato era quindi organizzato in tribù e villaggi ed il potere risiedeva
in tre istituzioni: i re, la Gherusia e l'assemblea popolare di tutti gli
spartiati, l'Apella. I dati demografici relativi ai villaggi (inizialmente
quattro, poi cinque per l'aggiunta di Amicle, e poi forse anche di più³¹ )
e il loro rapporto con l'organizzazione militare sono piuttosto oscuri: una
delle interpretazioni³² ipotizza, a fronte di una popolazione maschile
spartana di 9.000 unità, un esercito composto di 6.500 elementi, 9 villaggi
di 1.000 uomini ciascuno che fornissero ognuno circa 720 uomini ad ogni
mora (reggimento), essendo ogni mora composta da tre lochoi (schiere)
ciascuna di 240 uomini, forniti a ogni schiera da una singola fratria.

La monarchia era stata la forma di governo usuale nella Grecia arcaica, ma
solo a Sparta essa si conservò fino all'epoca classica, nella forma
particolare della diarchia. I due re appartenevano l'uno alla famiglia
degli Agiadi e l'altro a quella degli Euripontidi e si credeva che entrambe
le dinastie discendessero direttamente da Eracle. Le competenze dei re,
limitate dalle attribuzioni degli altri organi dello stato, erano in epoca
classica esclusivamente militari e religiose. Si trattava comunque di due
settori entrambi essenziali nella vita dello stato: ai re spettava il
comando dell'esercito e la mediazione tra umano e divino, rappresentando la
comunità presso gli dei e interpretando la loro volontà a beneficio della
città. Non a caso quasi tutti gli spartani di cui si è conservato il
ricordo, da Leonida ad Agesilao, furono re.

La Gherusia, ossia il consiglio degli anziani composto da trenta membri
compresi i due re, aveva importanti poteri giudiziari (in particolare nei
processi capitali) e soprattutto politici. Spettava alla Gherusia la
formulazione e l'esame preliminare delle proposte da sottoporre
all'assemblea, che poteva solo approvarle o respingerle, senza avere né
potere di iniziativa né possibilità di discutere. La volontà dell'assemblea
(costituita da tutti gli Spartiati che avevano compiuto trenta anni) non
veniva appurata contando i voti, ma per acclamazione, ossia con la forza
delle grida: un sistema arcaico che le altre poleis avevano abbandonato.
Inoltre Plutarco afferma che «qualora il popolo alteri la proposta prima di
adottarla, gli anziani e i re possono togliere la seduta, cioè non
ratificano la decisione ma si allontanano e sciolgono l'adunanza, perché
perverte e cambia in peggio la proposta che è chiamata a votare».³³

Il senso di questo passo³⁴ sembra essere questo: la Gherusia si riuniva una
prima volta e presentava i suoi progetti all'assemblea che poteva
approvarli immediatamente o avanzare delle proposte correttive, se non
respingerli del tutto. In questo secondo caso, la "Gherusia si sarebbe
nuovamente riunita a parte per valutare le obiezioni dell'assemblea:
ripresentate una seconda volta le sue proposte, sia che fossero immutate
sia che contenessero delle modifiche, l'assemblea poteva solo approvarle
senza ulteriori discussioni. L'assemblea avrebbe avuto di fatto solo un
potere consultivo e il regime spartano si qualificherebbe come oligarchico.

Va però osservato che l'appartenenza alla Gherusia, a differenza di quanto
accadeva per istituzioni apparentemente analoghe tipiche dei regimi
oligarchici, non era un diritto ereditario: i suoi membri, detti geronti,
erano eletti dall'assemblea tra tutti gli Spartiati di almeno sessanta anni
di età e restavano in carica a vita. Anche in questo caso si procedeva con
le grida: un comitato di giudici determinava gli eletti in base al volume
delle acclamazioni ricevute dall'assemblea. Anche se probabilmente la
famiglia di appartenenza giocava un ruolo importante in queste elezioni, è
un fatto che a Sparta all'interno degli Spartiati, tranne l'eccezione delle
due dinastie reali, non esisteva un'aristocrazia in senso proprio, con
organi istituzionali riservati ai propri membri³⁵ .

Il potere della Gherusia e dei re era inoltre fortemente limitato da un
altro organo istituzionale, che la tradizione attribuiva anche a Licurgo ma
in realtà non era previsto dalla rhetra: il consiglio dei cinque efori
(éphoroi, ossia ispettori, da ephoráô, sorvegliare). Erano eletti anch'essi
dall'assemblea, ma tra tutti gli Spartiati, senza limiti di età, restavano
in carica un solo anno e non erano rieleggibili. I poteri degli efori, che
dovevano decidere all'unanimità, erano molto estesi: avevano ampie
competenze giudiziarie, ricevevano gli ambasciatori, firmavano i trattati,
presiedevano l'assemblea (un incarico che in epoca arcaica era spettato ai
re), potevano ordinare la mobilitazione dell'esercito, rimuovere i
magistrati dai loro incarichi, e in generale controllavano che gli altri
organi, re inclusi, esercitassero i loro poteri nei limiti stabiliti dalla
tradizione. Uno degli efori, chiamato eforo eponimo, dava il nome all'anno
in corso e ai documenti ufficiali. Poiché eletti dall'assemblea di tutti i
cittadini, almeno teoricamente rappresentavano un importante elemento di
garanzia di eguaglianza nella società degli spartiati. Cicerone, nel De re
publica, li paragona in effetti ai tribuni della plebe, ma Aristotele,
nella Politica, ai tiranni greci. Una volta scaduto il loro mandato, il
loro operato poteva essere valutato dai loro successori e, se il caso,
subire punizioni fino alla morte. Significativamente si sono tramandati
moltissimi episodi e aneddoti che li riguardano, ma sempre come organo
collegiale, mentre quasi mai si è conservato il ricordo di un particolare
eforo.

In sostanza, il sistema politico che si costituì a Sparta nel VII secolo,
era del tutto originale rispetto alle altre città greche. Esso riservò
tutti i diritti a una casta minoritaria, riducendo gli iloti in condizioni
di oppressione non confrontabili con quelli degli schiavi del resto del
mondo greco, ma all'interno del gruppo degli spartiati riuscì a realizzare
uno stabile equilibrio dei poteri fra i monarchi, le famiglie più potenti e
la comunità di tutti i cittadini, che esprimeva un esercito professionale
dotato di una straordinaria compattezza e capacità combattiva, specie se
paragonata a quella delle milizie delle altre città greche, di scarsa
istruzione militare, o alle bande mercenarie di altri paesi.

La struttura istituzionale spartana si conserverà a lungo immutata. Molto
lodata da alcuni pensatori antichi - basti pensare a Platone - ed esecrata
da altri, sarà modificata solo dopo cinque secoli, all'alba della crisi
decisiva della città, ma rimarrà, nel bene e nel male, un modello di
riferimento nel corso della storia successiva.

La condizione femminile a Sparta

A Sparta le donne godevano di maggiore libertà rispetto ad Atene. A
differenza infatti delle altre donne greche, che trascorrevano praticamente
la vita nel gineceo delle loro case, le spartane venivano educate a vivere
liberamente all'aria aperta. Anche se sposate, non erano tenute a dedicarsi
né ai lavori domestici, cui provvedevano le schiave, né alla crescita dei
figli, affidata alle nutrici. Esse non godevano di diritti politici ma
erano libere di dedicarsi al canto, alla danza e soprattutto agli esercizi
ginnici, cui erano addestrate fin dalla più tenera età, in quanto si
pensava che così facendo esse potessero crescere sane e robuste e quindi
altrettanto sani e robusti sarebbero stati i loro figli. Vestivano con
tuniche corte e potevano inoltre liberamente circolare con gli uomini. Gli
altri greci, per queste abitudini peculiari delle spartane, favoleggiavano
così della libertà anche sessuale delle donne di questa città, e del loro
ascendente sugli uomini, dato che con questi si stabiliva una confidenza
sconosciuta alle altre donne greche. Narra ad esempio Plutarco che un
giorno una straniera avrebbe detto a Gorgo, moglie del re di Sparta
Leonida: "Voi spartane siete le sole donne che comandano i loro uomini". E
Gorgo rispose: "Siamo le sole che generano uomini". I loro diritti sono
scritti sulla "Grande epigrafe" di Gorinta, che garantiva loro perfino il
diritto di evitare i matrimoni sgraditi.

La cultura a Sparta

Per quanto riguarda la poesia e la musica, nel VII secolo a.C., alla stessa
epoca in cui si formano lo stato e le sue istituzioni, Sparta è un centro
di grande fervore creativo, che riesce a fondere la propria tradizione con
quelle provenienti da altre aree geografiche, attirando artisti di diversa
origine. Le feste religiose tradizionali erano solennizzate con
l'organizzazione di agoni per gare solistiche di canto accompagnate dalla
cetra (citarodia) e con l'affidamento dell'istruzione dei cori (la
corodidascalia) a compositori di origine per lo più straniera. Soprattutto
al nomos citarodico solistico dette il suo contributo Terpandro.

Una delle invenzioni da lui introdotte riguardò la sostituzione della cetra
dorica a quattro corde con quella lidia e lesbica a sette corde
(eptacordo). A lui Pindaro inoltre attribuisce l'invenzione di un altro
strumento musicale: il barbitos. Taleta fu il fondatore della seconda
Scuola musicale e il primo che istituì le Gimnopedie, per le quali avrebbe
composto dei peani. Nella sfera del canto apollineo e in una gamma musicale
da lui stesso "escogitata" (quella "italica"), si cimentò Senocrito di
Locri Epizefiri.

I massimi esponenti della lirica a Sparta furono però Tirteo e Alcmane: il
primo cantore dei valori militareschi che avrebbero condotto la città alla
futura egemonia sulla Grecia; il secondo autore invece di gioiosa liriche
amorose che furono utilizzate nelle feste religiose. Tirteo e Alcmane, come
Terpandro, non erano originari di Sparta, che riusciva ad attirare e
utilizzare talenti artistici del massimo livello di varia provenienza.

Mentre nel settore della lirica e della musica l'apice viene raggiunto nel
VII secolo, nel campo delle arti figurative i migliori risultati sono
raggiunti da Sparta nel secolo successivo, al quale appartengono, tra gli
altri, lo scultore Bathykles e l'architetto Teodoro di Samo. Nello stesso
VI secolo ceramiche e lavori in avorio e in bronzo di fattura spartana sono
stati trovati in tutto il Mediterraneo e anche oltre.

La cultura incoraggiata a Sparta era tuttavia solo quella utile allo stato:
non rientravano in questa categoria, nella mentalità dei Lacedemoni,
prodotti culturali come la filosofia, la storiografia o il teatro. Rispetto
al resto del mondo greco a Sparta si studiava e si scriveva decisamente di
meno.

Dal V secolo a.C. in poi la creatività spartana si esaurì anche nell'ambito
poetico e musicale: queste forme d'arte continuarono ad essere usate (ad
esempio le formazioni oplitiche spartane, a differenza degli altri eserciti
dell'epoca, affrontavano i nemici con una lenta marcia accompagnata da
canti e dal suono dei flauti), ma per i bisogni dello stato bastò
continuare ad usare le vecchie composizioni.

L'egemonia nel Peloponneso

Tra la fine del VI e l'inizio del V secolo a.C. Sparta ottenne
l'incontrastata egemonia nel Peloponneso e, sviluppando un'attiva politica
estera sostenuta da interventi militari, pose la sua candidatura a città
guida di tutto il mondo greco.

Il principale artefice di questi sviluppi fu Cleomene I, re di Sparta
approssimativamente dal 520 a.C. al 490 a.C. L'egemonia nel Peloponneso,
conquistata grazie a nuove guerre vittoriose contro Argo (fino alla sua
disastrosa e definitiva sconfitta nella battaglia di Sepeia nel 494 a.C.)
fu esercitata con lo strumento che gli storici moderni hanno chiamato lega
peloponnesiaca. Si trattava in realtà di una serie di trattati bilaterali
tra Sparta e ciascuna delle altre città che si impegnavano ad avere "gli
stessi amici e nemici dei Lacedemoni", garantendo così non solo il loro
appoggio alle imprese militari esterne decise unilateralmente da Sparta, ma
anche aiuto nel caso di rivolte degli iloti.

All'esterno del Peloponneso Cleomene distinse nettamente tra la Grecia
continentale, che considerava potenziale sfera d'influenza di Sparta, e il
resto del mondo greco, che considerava troppo lontano perché interventi
militari spartani fossero consigliabili; rifiutò ad esempio di intervenire
a Samo e nelle colonie ioniche dell'Asia minore, nonostante pressanti
richieste.

I ripetuti interventi spartani nella politica ateniese finirono
nell'insuccesso. In un primo momento Sparta dette un contributo essenziale
alla cacciata del tiranno Ippia nel 510 a.C. Successivamente però, quando
Cleomene cercò di usare le forze degli alleati peloponnesiaci per
instaurare la tirannide di Isagora³⁶ e quando, deluso dalla sconfitta di
Isagora ad opera di Clistene, tentò di riportare al potere Ippia, fu
abbandonato sia dagli alleati che dal coreggente Demarato, provocando il
primo importante scacco della politica spartana.

Sparta nelle guerre persiane

Sparta non partecipò alla Prima guerra persiana: nel 490 a.C. rispose
positivamente alla richiesta di aiuto da parte di Atene, ma adducendo
motivi religiosi (alcuni storici sostengono che le forze spartane erano
impegnate nella repressione di una rivolta di Iloti) ritardò la partenza
dell'esercito, che non fece in tempo a partecipare alla battaglia di
Maratona.

Il contributo di Sparta alla Seconda guerra persiana, nella quale assunse
il comando delle operazioni, fu invece fondamentale e rafforzò la sua
candidatura a stato guida del mondo greco. Il sacrificio dei trecento
spartani al comando di Leonida alle Termopili nel 480 a.C., anche se non fu
determinante dal punto di vista militare, rimase nell'immaginario
collettivo greco come esempio di abnegazione ed eroismo. La squadra navale
condotta da Euribiade dette un importante contributo alla vittoria di
Salamina e fu il generale spartano Pausania a comandare le forze greche
nella battaglia di Platea del 479 a.C., che concluse la guerra a favore dei
Greci.

La guerra del Peloponneso e l'egemonia sulla Grecia

Dopo la fine vittoriosa delle Guerre Persiane, la crescente sfera
d'influenza di Sparta, nonostante alcuni gravi problemi interni (una
rivolta di Iloti, iniziata approfittando di un grave terremoto che aveva
colpito la città, fu repressa a stento nel 464 a.C. e fu ricordata come la
terza guerra messenica) finì fatalmente per scontrarsi con l'imperialismo
ateniese. La Lega Navale Attica, nata come alleanza anti-persiana, si era
trasformata infatti in un impero che legava ad Atene un insieme di città
asservite. Dopo alcuni scontri limitati, conclusi con una tregua nel 445
a.C., si giunse alla guerra quasi trentennale passata alla storia con il
nome di guerra del Peloponneso (431 a.C. - 404 a.C.), che vide tutto il
mondo greco diviso in due campi e si combatté in Grecia, in Italia, in
Sicilia, in Africa e in Asia Minore. Dopo alterne vicende, nelle quali da
parte spartana si distinsero soprattutto il generale Brasida e poi il
comandante della flotta Lisandro la guerra fu decisa dallo scontro navale
finale ad Egospotami, nel quale la flotta ateniese fu distrutta. Atene
dovette accettare dure condizioni di pace e Sparta divenne la potenza
egemone sull'intera Grecia.

La fine dell'egemonia spartana

Il declino di Sparta iniziò subito dopo la sua conquista del potere
sull'intera Grecia. Sparta organizzò i suoi domini inviando in molte città
dei governatori con pieni poteri, detti armosti, ma per il controllo di
tutta la Grecia sarebbe stata necessaria una base sociale più ampia di
quella fornita da qualche migliaio di Spartani circondati dall'odio degli
Iloti, soprattutto ora che non c'era più il timore di Atene a spingere i
Greci ad accettare la sua guida³⁷ .

Nonostante i successi militari del re Agesilao, ottenuti sia in Grecia sia
nei confronti dei Persiani, due episodi resero manifesta la debolezza
dell'egemonia spartana: la congiura di Cinadone, del 398 a.C., che tentò di
sottrarre il monopolio del potere agli Spartani, e la guerra di Corinto,
che contrappose dal 395 al 388 a.C. Sparta a una coalizione di cui facevano
parte Atene, Tebe, Argo e Corinto in condizioni di sostanziale equilibrio.

Nel 386 a.C., in seguito ad una sconfitta navale, fu sottoscritto col re di
Persia un trattato di pace alle sue condizioni, la pace di Antalcida, che
limitava la sfera di influenza di Sparta nell'Egeo.

Sparta quindi entrò in conflitto con Tebe, che nel 379/378 a.C. si era
ribellata al governo oligarchico impostole, e da questa, sotto il comando
di Epaminonda, fu sconfitta nel 371 a.C. a Leuttra. L'anno successivo
Epaminonda invase il Peloponneso, assediò Sparta e le tolse il controllo
dalla Messenia, privandola della base del suo sistema di potere e
instaurando una vera e propria egemonia tebana. Sparta tentò di reagire
alleandosi con Atene contro Tebe, ma nel 362 a.C. venne di nuovo sconfitta
da Epaminonda nella battaglia di Mantinea.

Dopo la vittoria di Filippo II di Macedonia nella battaglia di Cheronea del
338 a.C. sulle forze greche capeggiate da Tebe e Atene, Sparta, pur
rimanendo formalmente autonoma, fu sottoposta all'egemonia macedone.

Tentativi di riforma e definitiva fine dell'indipendenza

Nel III secolo a.C. alla crisi politica si aggiunsero quelle demografica ed
economica: alla metà del secolo erano rimasti circa 700 Spartani, in
massima parte oberati di debiti verso pochi latifondisti. In questa
situazione un programma di radicali riforme, basate sulla remissione dei
debiti e un sostanziale allargamento della cittadinanza fu portato avanti
dai sovrani Agide IV e Cleomene III. Il secondo ebbe per qualche tempo
successo, ma le speranze di una ripresa del ruolo politico di Sparta
vennero meno quando la guerra contro la lega achea alleata dei Macedoni
finì con la disastrosa sconfitta di Sellasia, nel 222 a.C. Con questa
sconfitta finì anche l'autonomia politica di Sparta, che fu incorporata
nello stato macedone fino al 206 a.C., quando Nabide tentò per l'ultima
volta di restaurare l'autonomia e la potenza spartana.

Nel 195 a.C. Nabide fu sconfitto dai Romani e Sparta dovette entrare nella
Lega Achea. Nel 146 a.C. entrò a far parte dei domini di Roma insieme a
tutte le città greche.

Alla fine del IV secolo fu completamente distrutta dai Goti di Alarico e
nei suoi pressi fu costruita la cittadina di Mistra (o Misitra).

Note

[1] Edmond Lévy, Sparta, Mottola, Argo, 2010, pp. 5-6.
[2] F. Ollier, Le mirage spartiate, Paris, De Boccard, 1938.
[3] Il nome Sparta appare poche volte nell'Iliade, oltre al Catalogo delle
  navi compare anche in IV 52. Lacedemone è menzionata 4 volte.
  Nell'Odissea, più recente, Sparta compare 8 volte contro le 7 di
  Lacedemone, di cui diviene sinonimo. (E. Lévy, Sparta p.8)
[4] Edmond Lévy, Sparta, Mottola, Argo, 2010, pp. 7-9.
[5] U. Huttner, Die politische Rolle der Heraklesgestalt im grieschischen
  Herrschertum, Stuttgart, Franz Steiner, 1997, pp. 43-64.
[6] Il racconto di Erodoto (Storie, IV, 145-146) dell'arrivo a Lacedemone
  dei Minii che chiesero di assumere cariche di governo, può forse
  avvalorare l'ipotesi che la città fosse governata in origine da una sola
  tribù
[7] La guerra del Peloponneso, I, 10
[8] Pausania, Periegesi della Grecia, III, 2, 5-6
[9] Gli abitanti di Amicle non furono dunque resi né schiavi né perieci, ma
  ebbero gli stessi diritti degli Spartani
[10] Secondo un'altra teoria il termine deriverebbe dalla radice hel,
  cattura
[11] Secondo Tirteo, cit.
[12] Secondo Pausania, cit.
[13] Tirteo, fr. 4
[14] Non vi è accordo tra gli storici sulla determinazione della dimensione
  di un kleros: le stime vanno da 8 a 36 ettari: P. Oliva, Sparta and Her
  Social Problems, 1971
[15] W. G. Forrest, cit., pp. 72 e 74
[16] P. Anderson, Dall'antichità al feudalesimo, p. 32
[17] Secondo Plutarco, si chiamavano fidìtia, perché suscitatori di
  amicizia o espressione di « semplicità », feidò: cit., 12
[18] Ernst Baltrusch, op. cit., pp. 75-82.
[19] Erodoto, I, 82.
[20] Plutarco, cit.
[21] P. Vidal-Naquet, Il cacciatore nero. Forme di pensiero e forme di
  articolazione sociale nel mondo greco antico, Bari-Roma, 1988.
[22] Piatto giudicato disgustoso da tutti gli stranieri, era ottenuto da
  cinghiale cotto nel sangue e nell'olio, secondo Ateneo, IIV, 141. Scrive
  Plutarco, cit., 12, che gli anziani bevevano solo il brodo, lasciando la
  carne ai più giovani
[23] Sunelweb
[24] Cartledge P., Sparta and Laconia, A Regional History 1300-362 BC,
  London-Boston, Henley/Routledge and Kegan Paul
[25] Salmon J.B., Sparta, Argo e il Peloponneso. in I Greci. Storia,
  cultura, arte, società, a cura di S. Settis, vol. II, Una storia greca,
  t. 1, Formazione, Torino, Einaudi, pp. 847-867
[26] Aristotele, Politica, II, 5
[27] Vita di Agesilao, III, 1
[28] cit., 5
[29] Letteralmente: Απέλλα, rinunitevi durante le Apelle, le feste del mese
  di Apollo
[30] Sono due località di Sparta, il primo è un ponte e il secondo un
  fiume, secondo Aristotele
[31] In numero di sei, aggiungendo il villaggio di Arkaloi, potrebbero
  essere stati anche di numero maggiore; è però da notare che cinque furono
  gli efori e cinque furono i lochoi, le schiere, che componevano il
  primitivo esercito spartano, secondo Aristotele, Costituzione di Sparta
[32] W. G. Forrest, Storia di Sparta, p. 65
[33] Plutarco, cit., 6
[34] Una discussione è in W. G. Forrest, cit., pp. 67-71
[35] Questo punto è sottolineato in E. Baltrusch, op. cit., p.22
[36] Erodoto, Storie, V, 74
[37] D. Campanella, Nascita, apogeo e caduta di Sparta, Nuova Cultura, Roma
  2008, p. 63.

Bibliografia

Fonti primarie
- Erodoto, Storie.
Fonti secondarie
- Ernst Baltrusch, Sparta, Bologna, Il Mulino, 2002 (traduzione di Sparta.
  Geschichte, Gesellschaft, Kultur, München, C.H.Beck Wissen,1998).
- Cartledge P., Sparta and Laconia, A Regional History 1300-362 BC,
  London-Boston, Henley/Routledge and Kegan Paul
- Salmon J.B., Sparta, Argo e il Peloponneso. in I Greci. Storia, cultura,
  arte, società, a cura di S. Settis, vol. II, Una storia greca, t. 1,
  Formazione, Torino, Einaudi
- Sergio Valzania, Brodo nero: Sparta pacifica, il suo esercito, le sue
  guerre, Roma, Jouvence, 1999.
- Danilo Campanella, Nascita, apogeo e caduta di Sparta, Roma, Nuova
  Cultura, 2008.
- Edmond Lévy, Sparta. Mottola (Taranto), Argo Editrice, 2010.

Voci correlate

- Anfistene
- Brodo nero
- Esercito spartano
- Iloti
- Neodamodi
- Perieci
- Re di Sparta
- Sissizi
- Timocrazia

Altri progetti

- Wikiquote contiene citazioni su Sparta
- Wikizionario contiene il lemma di dizionario «Sparta»
- Wikimedia Commons contiene immagini o altri file su Sparta
- Wikivoyage contiene informazioni turistiche su Sparta

Collegamenti esterni

- Area del teatro (panorama Quicktime VR), stoa.org.
- Menalaion (panorama Quicktime VR), stoa.org.
- ΣPARTA, periodico riguardante Sparta e la storia greca,
  sparta.markoulakispublications.org.uk.

Guerra di Troia

Nella mitologia greca, la guerra di Troia fu una sanguinosa guerra
combattuta tra gli Achei e la potente città di Troia, presumibilmente
attorno al 1250 a.C. o al 1194 a.C., nell'odierna Turchia.

Gli eventi del conflitto sono noti principalmente attraverso i poemi epici
Iliade ed Odissea di Omero, composti intorno al IX secolo a.C. Entrambi
narrano una piccola parte del conflitto: l'Iliade i fatti avvenuti durante
l'ultimo anno di guerra, l'Odissea, oltre al viaggio di Ulisse per tornare
in patria, narra la conquista di Troia. Le altre opere del "Ciclo Troiano"
sono andate perdute e sono conosciute solo tramite testimonianze
posteriori. Singoli episodi sono infatti descritti in innumerevoli testi
della letteratura greca e latina, e dipinti o scolpiti in numerose opere
d'arte.

Secondo l'Iliade, la guerra ebbe inizio a causa del rapimento di Elena,
regina di Lacedemone (la futura Sparta), ritenuta la donna più bella del
mondo, per mano di Paride, figlio di Priamo re di Troia. Menelao, marito di
Elena, e il fratello Agamennone radunarono un esercito, formato dai
maggiori comandanti dei regni greci e dai loro sudditi, muovendo guerra
contro Troia.

Il conflitto durò dieci anni, con gravissime perdite da entrambi gli
schieramenti. Fra le vittime vi fu Achille, il più grande guerriero greco,
figlio del re Peleo e della dea Teti. Achille era re dei Mirmidoni, che
condusse in molte battaglie contro Troia, venendo infine ucciso da Paride
che, per vendicare la morte del fratello Ettore, lo colpì con una freccia
al tallone, suo unico punto debole. Troia infine cadde grazie all'astuto
Ulisse e al suo piano del cavallo di legno, cambiando l'esito del
conflitto.

È ancora oggetto di studi e di controversie la questione della veridicità
storica degli avvenimenti della guerra di Troia. Alcuni studiosi pensano
che vi sia un fondo di verità dietro gli scritti di Omero, altri pensano
che l'antico poeta abbia voluto raggruppare in un unico conflitto, quello
fra greci e troiani, le vicende di guerre e assedi diversi succedutisi nel
periodo della civiltà micenea. Alcuni studiosi pensano, invece, che Omero
non sia mai esistito o che Iliade e Odissea siano opera di autori diversi.

I due poemi hanno comunque reso possibile la scoperta delle presumibili
mura di Troia, collocando cronologicamente la guerra verso la fine dell'età
del Bronzo, intorno al 1300 - 1200 a.C., in parte confermando la datazione
di Eratostene.

Le origini della guerra

Il piano di Zeus

Zeus si era accorto che la Terra era troppo popolata. Inizialmente voleva
distruggere l'umanità con fulmini e inondazioni, poi su consiglio di Momo,
il dio degli scherzi, o di Themis³ , decise invece di favorire il
matrimonio di Tetide e Peleo, da cui sarebbe scoppiata appunto la guerra di
Troia, che avrebbe portato alla fine del regno degli eroi. C'è anche chi
sostiene che Zeus vedesse in molti guerrieri dei potenziali usurpatori del
trono di capo degli olimpi. Come racconta la mitologia greca, Zeus era
diventato re degli dei detronizzando Crono, il quale a sua volta aveva
preso il posto di suo padre Urano. Memore di quanto possa essere crudele la
propria progenie, Zeus, che aveva avuto molti figli dalle sue tante
relazioni con donne mortali, ne aveva timore: e più in generale temeva
l'intera categoria dei semidei.⁴

Il matrimonio fra Peleo e Teti

Zeus venne a sapere da Themis o da Prometeo che un figlio avrebbe potuto
detronizzarlo, proprio come lui aveva fatto col padre.⁵ Un'altra profezia
aveva inoltre predetto che la ninfa Teti, con cui Zeus tentava di avere una
relazione, avrebbe generato un figlio che sarebbe diventato più grande del
padre.⁶ Per queste ragioni Teti sposò un re mortale molto più vecchio di
lei, Peleo. Fece questo o per ordine di Zeus⁷ o perché non voleva fare uno
screzio ad Era che l'aveva allevata da bambina.⁸

Tutti gli dei vennero invitati al matrimonio di Peleo e Teti eccetto Eris,
la dea della discordia, che fu fermata alla porta da Hermes per ordine di
Zeus stesso. Sentendosi insultata, la dea andò su tutte le furie⁹ e gettò
nel bel mezzo della tavolata una mela d'oro con la scritta «Tei Kallistei»
(alla più bella). Era, Atena e Afrodite pensavano spettasse loro di diritto
possedere la mela e cominciarono a litigare fra di loro. Nessuno degli dei
tentò di favorire con la propria opinione una delle tre dee per non
inimicarsi le altre due. Zeus ordinò quindi a Hermes di condurre le tre dee
da Paride, un principe troiano, ignaro della sua discendenza reale, che era
stato abbandonato appena nato sul monte Ida¹⁰ poiché un sogno premonitore
aveva profetizzato che egli sarebbe stato causa della guerra di Troia.¹¹

Le dee apparvero al giovane nude e siccome Paride non era in grado di dare
un giudizio, le tre divinità promisero al giudice dei doni. Atena gli offrì
la saggezza, l'abilità bellica, il valore dei guerrieri più potenti, Era il
potere politico e il controllo su tutta l'Asia, Afrodite l'amore della
donna più bella del mondo, Elena di Sparta. Paride diede la mela ad
Afrodite. Le due dee che avevano perso andarono via desiderose di vendetta.

Il giovane si recò in seguito in città, a Troia, perché gli araldi di
Priamo avevano portato via il suo toro migliore per darlo in premio al
vincitore di alcune gare sportive organizzate dal re. Paride partecipò ai
giochi atletici e sconfisse i nobili rampolli di Troia, vincendo di
conseguenza il proprio toro. I giovani troiani, umiliati, volevano
ucciderlo ma Cassandra, figlia preveggente del re Priamo, riconobbe in lui
il fratello perduto. Priamo decise allora di accettarlo nella famiglia
reale, sebbene Cassandra avesse consigliato di non farlo.

Dall'unione fra Peleo e Teti nacque un bambino, Achille. L'oracolo predisse
che sarebbe morto o vecchio a causa della maturità in una vita tranquilla e
priva di imprese, o giovane sul campo di battaglia guadagnando
l'immortalità attraverso la poesia degli aedi.¹² Teti tentò di rendere
immortale il figlio. Lei provò dapprima a bruciarlo nel fuoco durante la
notte per eliminare le sue parti mortali e poi a strofinarlo con ambrosia
durante il giorno. Peleo, che già aveva perso sei figli in questa maniera,
riuscì a fermarla. Teti lo bagnò allora sul fiume Stige facendolo diventare
immortale nei punti toccati dall'acqua. Lei aveva però tenuto il piccino
dal tallone che rimase la sua unica parte vulnerabile, da qui la frase
«tallone d'Achille», per indicare il punto debole di una persona.¹³

Il ratto di Elena

La più bella donna del mondo era Elena, una delle figlie di Tindaro, re di
Lacedemone (la futura Sparta). Sua madre era Leda che venne sedotta o
stuprata da Zeus sotto forma di cigno.¹⁴ Leda partorì così quattro gemelli,
due maschi e due femmine. Castore e Clitennestra erano figli di Tindaro,
Elena e Polluce di Zeus.¹⁵ Secondo un'altra versione del mito, Elena era
figlia di Nemesi, la vendetta.¹⁶ Quando giunse in età da marito Elena
attirò alla corte del padre una moltitudine di pretendenti desiderosi di
prenderla in sposa. Tindaro non sapeva chi scegliere per non offendere così
gli altri.

Infine uno dei pretendenti, Ulisse, propose un piano per risolvere il
dilemma, in cambio dell'appoggio di Tindaro per farlo sposare con la nipote
Penelope, figlia del fratello di lui Icario.¹⁷ Elena avrebbe dovuto
scegliere il marito. Secondo un'altra tradizione Ulisse propose di fare un
sorteggio o secondo un'altra, più accreditata, era il padre a scegliere il
marito per la sposa (come farà poi Agamennone per ingannare Ifigenia e
portarla in Aulide). Vennero inoltre costretti tutti i pretendenti a
giurare di difendere il matrimonio di Elena, qualunque marito venisse
scelto. I giovani giurarono sacrificando i resti di un cavallo. Di certo
non mancarono i borbottii di alcuni.¹⁸

Venne scelto come marito Menelao. Quest'ultimo non si era presentato come
pretendente alla reggia ma aveva mandato il fratello Agamennone in suo
nome. Aveva promesso un'ecatombe di 100 buoi ad Afrodite se avesse avuto in
moglie Elena ma, non appena seppe di essere lui il prescelto, dimenticò la
promessa fatta, causando l'ira della dea.¹⁹ Agamennone e Menelao vivevano
in quel periodo alla corte di Tindaro perché esiliati da Micene, loro terra
natia, dallo zio Tieste e dal cugino Egisto, dopo la morte del padre Atreo,
ucciso dallo stesso Tieste. Menelao ereditò dunque il trono di Sparta da
Tindaro poiché gli unici suoi figli maschi, Castore e Polluce, erano stati
assunti fra le divinità.²⁰ Agamennone sposò in seguito Clitemnestra,
sorella di Elena, e scacciò Egisto e Tieste da Micene, riprendendosi così
il trono del padre.²¹

Durante una missione diplomatica (il recupero della zia Esione rapita da
Eracle) Paride si recò a Sparta e si innamorò della bella Elena. Enea,
nobile figlio di Afrodite e Anchise, re dei Dardani, accompagnava Paride.
Durante il loro soggiorno a Sparta, Menelao dovette recarsi a Creta per i
funerali di Catreo, lo zio.²² Paride, sotto influsso di Afrodite,⁹ riuscì a
sedurre Elena e a partire con lei verso Troia, nonostante i rimproveri di
Enea, portando con sé il ricco tesoro di Menelao. Era, ancora adirata con
Paride, mandò contro di lui una tempesta, costringendolo a sbarcare in
Egitto, ma alla fine Elena giunse a Troia. La nave arrivò poi a Sidone,
dove Paride, timoroso di essere catturato da Menelao, passò diverso tempo
prima di tornare in patria.²³ ²⁴

L'adunata in Aulide

Menelao, tornato a Sparta e scoperto l'inganno, inviò un'ambasceria a Troia
per chiedere la restituzione della moglie, ma ne ebbe un rifiuto:
nell'assemblea dei troiani aveva prevalso infatti la linea dura, portata
avanti da Paride e Antimaco, consigliere di re Priamo. Gli Atridi decisero
pertanto di ricorrere al giuramento fatto dai pretendenti in onore di Elena
per radunare un esercito ed attaccare i troiani, affidando tale messaggio
al savio Nestore, re di Pilo.

Ulisse e Achille

Ulisse, qualche tempo prima, si era sposato con Penelope da cui aveva avuto
un figlio, Telemaco. Per evitare la guerra si finse pazzo e cominciò a
seminare sale per i campi. Palamede, il re di Nauplia, mandato ad Itaca per
convincerlo prese Telemaco e lo posizionò nel solco su cui sarebbe dovuto
passare Ulisse che, non volendo uccidere il figlio, girò da un'altra parte,
rivelando però così di essere ancora sano di mente.²⁵

Achille invece era stato nascosto dalla madre a Sciro, mascherato con abiti
femminili per non farlo riconoscere agli araldi mandati da Agamennone. Egli
si era già unito in matrimonio con Deidamia, figlia del re, e da questa
unione era nato Neottolemo,²⁶ detto anche Pirro. Aiace Telamonio, cugino di
Achille, il suo vecchio precettore Fenice e soprattutto Ulisse, travestiti
da mercanti (secondo altri vi era solo Ulisse, o Ulisse e Diomede), si
recarono nella reggia di Sciro per scovare il giovane figlio di Peleo. Vi
sono due tradizioni sul riconoscimento dell'eroe. Secondo la prima, Ulisse
suonò un corno, segno di un attacco nemico, ed Achille, anziché fuggire
come fecero le figlie del re, afferrò una lancia per affrontare i nemici e
venne riconosciuto.²⁷ Nella seconda tradizione, la più famosa, Ulisse
portava con sé un cesto con degli ornamenti femminili e una spada
bellissima. Achille non osservò i gioielli ma guardò la stupenda arma e per
questo venne scoperto e condotto al campo acheo.²⁸ Secondo Pausania,
Achille non si nascose a Sciro perché l'isola venne poi conquistata durante
la guerra di Troia dall'eroe stesso.²⁹

Le forze achee si radunarono dunque nel porto di Aulide, in Beozia. Tutti i
pretendenti spedirono i propri eserciti eccetto re Cinira di Cipro. Sebbene
lui spedì corazze ad Agamennone, come stabilito al posto di spedire le
cinquanta navi promesse, ne spedì soltanto una vera, mentre le altre erano
di fango.³⁰ Idomeneo, re di Creta, invece era disposto a schierare
l'esercito cretese solo a patto che avesse potuto condurre con sé un vice
comandante, il nipote Merione.³¹ L'ultimo comandante ad arrivare fu
Achille, che allora aveva soltanto quindici anni. Mentre i re sacrificavano
ad Apollo, per garantire il proprio giuramento, un serpente divorò gli otto
piccoli di un nido di passeri e in seguito mangiò anche la madre. Secondo
Calcante questo evento era un responso divino, la guerra sarebbe durata per
dieci anni.³²

Telefo

Le navi salparono ma vi fu un errore di rotta e gli Achei sbarcarono in
Misia, dove regnava Telefo, figlio di Eracle, il quale disponeva, oltre che
degli uomini di Misia, anche di un contingente dall'Arcadia, essendo
infatti proveniente da questa regione.³³

Durante la battaglia i greci riuscirono a conquistare Teatrante, capitale
del regno, e Achille, con la sua lancia, ferì Telefo, dopo che questo aveva
ucciso Tersandro, re di Tebe.³⁴ Salvatosi dallo scontro, Telefo si recò a
Delfi per sapere come poter guarire dalla ferita che non intendeva
rimarginarsi e gli provocava terribili dolori. L'oracolo rispose che lo
stesso feritore l'avrebbe guarito.

La flotta achea tornò dunque in Grecia e Achille fece ritorno a Sciro, dove
sposò Deidamia. Le forze greche furono dunque radunate una seconda volta.
Telefo si recò in Aulide, travestito da mercante, e chiese ad Agamennone di
poter essere guarito³⁵ o, secondo un'altra tradizione, prese in ostaggio il
piccolo Oreste, figlio del re di Micene.³⁶ Ulisse comprese che sarebbe
stata la lancia stessa di Achille a guarirlo. Pezzi di lancia furono
raschiati e passati sulla ferita, rimarginandola.³⁷ Telefo in seguito
avrebbe mostrato agli Achei come giungere a Troia.

Il secondo raduno

Otto anni dopo lo sbarco in Misia gli eserciti greci furono ancora
radunati.³⁸ Ma non appena le navi giunsero in Aulide il vento cessò di
soffiare. Calcante profetizzò che Artemide era offesa con Agamennone perché
questi aveva ucciso un cervo sacro o perché lo aveva ucciso in un bosco
sacro, dicendo di essere un cacciatore migliore di lei. L'unico modo di
placare Artemide era sacrificare Ifigenia, figlia di Agamennone e
Clitennestra o di Elena e Teseo, affidata alla sorella dopo il matrimonio
con Menelao.³⁹

Agamennone rifiutò la proposta ma gli altri principi minacciarono di fare
comandante Palamede⁴⁰ , se Agamennone non avesse avuto il coraggio di
uccidere la figlia. Fu costretto ad accettare e richiamò la figlia e la
moglie in Aulide col pretesto di voler far sposare Ifigenia con Achille. In
un impeto di amore paterno Agamennone mandò una lettera alla moglie,
ordinandole di rimanere a Micene, poiché quella era una trappola ma il
messaggio venne intercettato da Ulisse (o da Palamede) che non la spedì a
destinazione. Ulisse e Diomede vennero mandati a Micene per condurre lì la
giovane e la famiglia di Agamennone. Clitemnestra venne però a sapere
dell'inganno grazie ad Achille. Questi promise inoltre il suo aiuto ma
Ulisse riuscì a sobillare l'esercito chiedendo il sacrificio.

Ifigenia, in uno slancio patriottico, decise allora di sacrificarsi per il
bene della Grecia. La giovane secondo una prima tradizione morì
effettivamente immolata, secondo un'altra, quella utilizzata da Euripide,
fu scambiata con una cerva da Artemide stessa che la portò in Tauride,
designandola come sua sacerdotessa.

Le forze greche sono descritte in dettaglio nel secondo libro dell'Iliade,
il cosiddetto Catalogo delle navi, che comprendeva 1178 navi con 50
rematori circa a testa. Questa accurata descrizione ci permette di avere
una visione della situazione geo-politica greca, poco prima della guerra,
con la famiglia dei Pelopidi alla guida del grosso dell'armata achea:

- Agamennone re di Micene e basileus in Argolide settentrionale, Arcadia e
  nel golfo di Corinto;
- Diomede suo vassallo, amministratore di Tirinto e del resto
  dell'Argolide;
- Menelao basileus in Laconia;
- Nestore probabilmente un parente a Pilo e a comando della Messenia.

Altri comandanti e regioni presenti furono:

- i comandanti dell'Arcadia e dell'Elide, regioni indipendenti;
- Ulisse basileus nelle isole occidentali (Itaca, Zacinto e Cefalonia);
- re Toante dell'Etolia;
- la Beozia, con 30 centri minori, e Tebe;
- la Focide, la Locride e l'Eubea;
- Achille comandante della Ftiotide;
- la Tessaglia, con 8 entità politiche e 25 città;
- Atene (50 navi) e Salamina (12 navi) per l'Attica;
- Idomeneo re di Creta e nipote di Minosse (80 navi);
- Rodi col principe Tlepolemo e 9 navi;
- Samo e le Sporadi settentrionali.

Tucidide spiega che secondo la tradizione erano approssimativamente 1200
navi, con un numero di uomini variabile, vi era chi infatti come i Beoti
aveva navi con 120 uomini, chi, come Filottete, soltanto cinquanta.

Le forze greche andavano quindi da un minimo di 70.000 a un massimo di
130.000 uomini. Un altro catalogo viene dato da Apollodoro che differisce
su qualcosa ma è simile ad Omero nella suddivisione numerale. Alcuni
pensano che Omero abbia preso spunto da reali documenti provenienti
dall'età del bronzo, altri pensano che abbia inventato tutto. Oggi gli
storici hanno drasticamente ridimensionato la consistenza del corpo di
spedizione greco, le cui forze vengono stimate in circa 300 navi e 15.000
uomini.

Vengono anche descritti gli schieramenti troiani, che secondo Omero
contavano circa 50.000 uomini fra Troiani e alleati. Non sappiamo quale
lingua parlavano i troiani. Omero spiega che i contingenti alleati di Troia
parlavano lingue straniere, i comandanti in seguito traducevano gli ordini.
Nell'Iliade inoltre troiani ed Achei hanno stessi usi, stessi costumi e
stessa religione. Gli avversari parlano inoltre la stessa lingua.

I primi nove anni della guerra

Filottete

Filottete era amico di Eracle e poiché accese per lui la pira funebre,
incarico che tutti avevano rifiutato, ricevette dall'eroe l'arco e le
invincibili frecce intinte nel sangue dell'Idra di Lerna.⁴¹ Lui navigò
verso Troia con sette navi ma durante una sosta, in cui i suoi uomini si
fermarono nell'isola Crise⁴² per fare rifornimenti (o da soli o insieme al
resto dell'esercito)⁴³ venne morso da un serpente. La ferita divenne
infetta, emanando un cattivo odore, e Ulisse dunque avvisò Agamennone dello
spiacevole accaduto costringendo l'Atride, a causa del puzzo emanato dalla
ferita, ad abbandonare l'eroe sull'isola di Lemno, rimanendo così esiliato
per dieci lunghi anni. Medonte, fratellastro di Aiace Oileo, prese il
controllo degli uomini di Filottete.

Sbarcati a Tenedo, isola di fronte al lido di Troia, l'attaccarono ma la
città si difese, guidata dal suo regnante Tenete, figlio di Apollo (secondo
altri solo un suo protetto, il vero padre era Cicno). Achille depredò
Tenedo e tentò di catturare Emitea, sorella di Tenete che, disperata,
chiese agli dei di poter essere inghiottita dalla terra: dopo la tragica
fine della giovane, le cui preghiere vennero esaudite, Achille mosse contro
il sovrano, nonostante Teti avesse ordinato al figlio di non uccidere
Tenete per non incorrere nell'ira del dio⁴⁴ ma Tenete era già caduto sotto
la spada del Pelide. Da quel giorno, Apollo tentò in tutti i modi di
uccidere Achille e infatti, sarà proprio Apollo a dirigere la freccia di
Paride nel suo tallone.

Da Tenedo venne poi spedita una delegazione a Priamo, formata da Menelao,
Ulisse e Palamede per chiedere nuovamente la restituzione di Elena ma anche
questa volta le loro proposte furono rifiutate. Priamo infatti dette
ascolto al suo consigliere Antimaco, animato da un odio irriducibile nei
confronti degli Achei.⁴⁵

L'arrivo

Calcante profetizzò che il primo acheo a toccare la terra troiana, dopo
essere sbarcato con la sua nave, sarebbe morto per primo.⁴⁶ Achille decise
dunque di non essere il primo a scendere e fu così Protesilao, re di
Filache, a sbarcare per primo,⁴⁷ il Pelide scese solo in seguito,
uccidendo, durante lo scontro che ne seguì, Cicno, alleato dei troiani e
figlio di Poseidone.

I troiani, spaventati dall'assalto greco fuggirono all'interno della città
mentre Protesilao che aveva dimostrato valore e coraggio, uccidendo diversi
troiani trovò, primo fra tutti, la morte per mano di Ettore,⁴⁸ Enea, Acate
o Euforbo (le tradizioni divergono su questo punto). Gli dei lo
seppellirono come un dio sulla penisola Tracia e dopo la sua morte fu il
fratello Podarce a guidare le truppe di Filache.

Le campagne di Achille

Gli achei assediarono Troia per nove anni. Questa parte della guerra è
quella di cui sono oggi conservate il minor numero di fonti, dato che i
testi letterari preferiscono parlare principalmente degli avvenimenti
dell'ultimo anno. Per giustificare questa penuria di fonti c'è stato chi ha
elaborato teorie (non ancora verificate) sull'effettiva durata della
guerra. Tra queste, vi è un aspetto, della più ampia teoria di Felice
Vinci, su Omero nel Baltico, secondo cui la guerra sarebbe durata un solo
anno e di conseguenza l'Iliade narrerebbe la guerra nella sua interezza.

Dopo lo sbarco iniziale l'esercito venne raggruppato di nuovo per intero
soltanto nel decimo anno, secondo Tucidide a causa di una mancanza
economica che costrinse i greci a compiere scorrerie nelle città alleate di
Troia ed esaurire i profitti agricoli delle regioni della Tracia.⁴⁹ Troia
non venne mai assediata completamente in questi nove anni poiché riusciva
ancora ad avere rapporti con i popoli interni dell'Asia minore, essendo
giunti rinforzi fino alla fine dello scontro. Gli Achei controllavano
semplicemente lo stretto dei Dardanelli, i troiani invece comunicavano
attraverso il punto più corto ad Abido e Sesto, potendo così contattare i
propri alleati in Europa.

Achille era senza dubbio il più attivo fra gli Achei, secondo Omero
conquistò undici città e dodici isole,⁵⁰ secondo Apollodoro invece fece
scorrerie nelle terre di Enea, in Troade, derubandolo dei suoi armenti⁵¹
conquistando inoltre Lirnesso, Pedaso e diverse città del circondario.
Uccise anche Troilo, giovane figlio di Priamo, quando questi aveva
diciannove anni confermando un oracolo che aveva predetto che se il ragazzo
avesse raggiunto il ventesimo anno di vita, la città non sarebbe crollata.
Secondo Apollodoro:

  "Prese anche Lesbo e Focea, poi Colofonie e Smirne, e Clazomane, e Cime;
  e dopo Egialeo e Teno, le così chiamate cento città; poi in ordine,
  Adramitio e Sido; poi Endio, e Lineo, e Colono. Prese anche Tebe, in Asia
  minore, e Lirnesso, e infine Antandro e molte altre città"⁵²

Secondo Cacride questo elenco è sbagliato perché i greci si sarebbero
spinti in questa maniera troppo a sud. Altre fonti, come Demetrio, parlano
di Pedaso, Monenia, Mithemna, e Pisidice.⁵³

Dalla divisione del bottino di queste città, Achille ottenne Briseide di
Lirnesso mentre Agamennone ottenne Criseide, di Tebe. Achille catturò
Licaone, figlio di Priamo mentre stava potando gli alberi nel frutteto del
padre,⁵⁴ ordinando poi a Patroclo di venderlo a Lemno, dove venne comprato
da Eezione, re di Cilicia e suocero di Ettore, che lo rimandò a Troia. Fu
ucciso da Achille più tardi, dopo la morte di Patroclo.⁵⁵ In seguito
Achille marciò contro il regno di Cilicia, uccidendo Eezione e tutti i suoi
figli maschi, ad eccezione di Pode, il più giovane, che si era trasferito a
Troia presso Ettore e Andromaca. Pode morì poco prima di Ettore, ucciso in
battaglia da Menelao.⁵⁶

Le campagne di Aiace

Aiace invase le città della penisola Tracia dove regnava Polimestore, un
genero di Priamo e, a causa di ciò, il sovrano assediato si sbarazzò di
Polidoro, uno dei figli di Priamo, che lui stesso aveva in custodia. Il
guerriero greco attaccò poi le città della Frigia, dominate dal re Teleuto
che morì in combattimento e prese come bottino di guerra la figlia di
quest'ultimo, Tecmessa.⁵⁷ Disperse in seguito le greggi troiane sul monte
Ida e nelle campagne.

Diversi dipinti su anfore e coppe, descrivono invece un avvenimento non
riportato su testi letterari. In un determinato momento della guerra,
Achille e Aiace stavano giocando a un gioco denominato petteia ma i due
erano talmente presi dal gioco da dimenticare di essere nel bel mezzo di
una battaglia. I troiani riuscirono a raggiungerli e solo un intervento di
Atena riuscì a salvarli.⁵⁸

La morte di Palamede

Ulisse, spedito in Tracia per recuperare del grano e tornato a mani vuote,
sfidò Palamede, che l'aveva preso in giro, a fare di meglio. Questi partì e
tornò con un'intera nave piena di grano.

Ulisse, che non aveva mai perdonato a Palamede il fatto di aver quasi
ucciso Telemaco mettendolo nel solco dell'aratro quando si fingeva pazzo,
decise di tendere contro di lui un inganno e spiegò dunque agli altri capi
che, come Agamennone, odiavano le imprese di Palamede e la sua astuzia
troppo spesso lodata, il suo intento. Fu contraffatta dunque una lettera di
Priamo come se fosse destinata a Palamede, Ulisse stesso costrinse uno
schiavo frigio a scriverla ordinandogli poi di nasconderla nella tenda
dell'avversario insieme a una gran quantità d'oro.⁵⁹ La lettera e l'oro
furono scoperti e Agamennone ordinò che Palamede venisse ucciso a sassate
come punizione per il suo tradimento.

Pausania, citando i Cypra, dice che Ulisse e Diomede affogarono Palamede
mentre stava pescando:⁶⁰ secondo Ditti, invece, Ulisse e Diomede adescarono
Palamede in un pozzo, dove dicevano che questi aveva conservato l'oro
ricevuto da Priamo, e lo lapidarono fino a ucciderlo. Il padre di Palamede,
Nauplio navigò verso la Troade per chiedere giustizia ma venne rifiutato:
per vendetta allora viaggiò verso le città greche, dichiarando alle mogli
dei re che presto i loro mariti avrebbero condotto in patria delle
concubine per sostituirle. Alcune di esse decisero allora di tradire i
propri mariti, come fece Clitemnestra, unendosi ad Egisto, il figlio di
Tieste.⁶¹

Verso la fine del nono anno i soldati dell'esercito, stanchi di combattere
e privi di approvvigionamento, decisero di ribellarsi ai propri comandanti
e soltanto l'intervento di Achille riuscì a placarli. Secondo Apollodoro,
Agamennone rapì in quel periodo le quattro figlie di Anio, sacerdote di
Delo, le cosiddette Vignaiole, in grado di far scaturire dal suolo l'olio,
il grano e il vino necessari per l'approvvigionamento.⁶²

I cinquanta giorni di guerra narrati nell'Iliade

Nel campo dei Greci si diffuse però un'epidemia: era il castigo decretato
da Apollo come punizione ai Greci per aver sottratto Criseide al padre
Crise, sacerdote del dio. Su consiglio di Calcante, Agamennone accettò di
restituire Criseide al padre ma pretese in cambio Briseide, schiava
preferita di Achille, sottraendola all'eroe. Scoppiò dunque un litigio tra
Achille ed Agamennone: Achille decise di non combattere più e rimanere
fermo nella propria tenda.

Teti, madre di Achille, salì all'Olimpo per supplicare Zeus di rendere
giustizia al figlio: il dio acconsentì, subendo i rimproveri di Era, subito
placati da Efesto. Zeus inviò il Sogno ingannatore ad Agamennone. Nelle
sembianze di Nestore fece credere al re che fosse arrivato il giorno fatale
di Troia. Al risveglio Agamennone convocò i duci achei e li istruì sul suo
piano. Voleva far credere all'esercito di voler tornare in patria: i
soldati però accettarono esultanti la proposta di tornare e si apprestarono
a lasciare la costa quando Ulisse, ispirato da Atena, li convinse a
rinnovare la battaglia contro Troia.

Le due schiere si affrontarono ancora: alla vista di Menelao, Paride fuggì
tra i suoi, ma Ettore lo rimproverò per la sua codardia. Paride decise di
affrontare a duello Menelao: le sorti del duello sarebbero state decisive
per la guerra. Dopo aver sacrificato agli dei, i contendenti si
scontrarono: Menelao era sul punto di uccidere il nemico quando Afrodite lo
salvò e lo riportò a Troia. Agamennone decretò la vittoria per il fratello.

Gli dei erano radunati attorno a Zeus che avrebbe voluto salvare Troia, fu
Era però a convincere gli altri dei a chiedere la continuazione della
guerra. Zeus allora inviò Atena tra i troiani; ella invitò Pandaro a
scagliare una freccia contro Menelao. La freccia ferì l'Atride e la
battaglia si rianimò. Pandaro ferì Diomede con una freccia, ma questi,
aiutato da Atena, riuscì a uccidere il troiano; stava per uccidere anche
Enea quando intervenne Afrodite che salvò il figlio e venne a sua volta
ferita da Diomede. Intanto i Troiani, guidati da Ares, erano passati al
contrattacco. Diomede, sempre con l'aiuto di Atena, si scontrò con Ares e
lo ferì. Le sorti della battaglia volgevano di nuovo a favore dei Greci.

Ettore chiese di poter affrontare un campione greco. Dopo alcune
discussioni ecco apparire il gigantesco Aiace Telamonio. Il duello si
concluse con una tregua, voluta da due ambasciatori, per ordine di Zeus. Il
giorno dopo i combattimenti ripresero. I greci, incalzati da Ettore,
vennero spinti sempre più verso il proprio accampamento. Col tramonto del
sole Ettore e i suoi uomini posero un accampamento proprio in mezzo al
campo di battaglia, spingendo così sempre più i greci verso il mare. Quella
stessa notte, tuttavia, Diomede riuscì a entrare nella tenda in cui dormiva
Reso, il giovane re dei Traci alleato dei troiani, e lo sgozzò con la
spada.

Al mattino ricominciò la battaglia. Ettore e gli altri comandanti si
scagliarono contro il muro di cinta che proteggeva le navi. I greci
spaventati cominciavano a fuggire, soltanto i comandanti più eroici, come i
due Aiaci o Idomeneo, incitavano ancora le truppe a difendersi. I troiani,
guidati da Ettore, e i lici, guidati da Sarpedonte, riuscirono perfino a
far breccia nel muro di cinta greco e ad entrare all'interno
dell'accampamento. Con una torcia in mano, Ettore riuscì perfino a
incendiare una delle navi greche. Patroclo, fedele compagno di Achille,
vedendo la battaglia infuriare all'interno del campo greco, supplicò
l'amico di concedergli di prendere le sue armi e condurre i Mirmidoni al
fianco degli altri Achei. Achille accettò, ma raccomandò a Patroclo di
limitarsi a cacciare i nemici dal campo greco, senza andare oltre.

Nel frattempo i Troiani erano riusciti a dar fuoco alla nave di Protesilao,
ma l'arrivo dei Mirmidoni guidati da Patroclo, che essi credevano Achille,
li mise in fuga. Patroclo li incalzò fin sotto le mura: gli si oppose
Sarpedonte, il comandante dei lici, che era figlio di Zeus. Il re degli
dei, nonostante avesse a suo tempo desiderato la morte di tutti i semidei,
compreso il suo, di colpo cambiò idea e forse l'avrebbe salvato se non
fosse intervenuta Era ricordandogli come tutto fosse ormai già fissato:
Sarpedonte inevitabilmente cadde sotto i colpi di Patroclo, Zeus poté solo
limitarsi a trasportare il corpo in Licia, terra nativa dell'eroe. Era però
giunta anche l'ora di Patroclo: Apollo con un gran colpo lo stordì, il
giovane troiano Euforbo lo ferì con la lancia, ma non era abbastanza forte
per ucciderlo: fu Ettore che diede il colpo finale. Morendo, Patroclo
predisse l'uccisione di Ettore ormai prossima, il quale si impadronì delle
armi del morto. Euforbo cercò invece di impossessarsi del cadavere, ma
venne ucciso da Menelao.

Vedendo arrivare la salma del fedele amico, Achille si rinchiuse nel
proprio furore, decise di raccordarsi con Agamennone e di tornare a
combattere, con le nuove armi forgiate da Efesto. Ripieno di ira si scagliò
contro i troiani: alcuni morirono eroicamente, altri spaventati tentarono
di fuggire, chi correndo verso le mura, chi gettandosi nel fiume Scamandro.
Achille non ebbe pietà per nessuno e uccise un gran numero di nemici, anche
chi spaventato lo supplicava. I Troiani superstiti si precipitarono
all'interno delle mura, eccetto Ettore che rimase davanti alle Porte Scee,
bloccato dal suo destino; a nulla valevano i disperati richiami dei
genitori. Ettore propose ad Achille il giuramento di rendere alla famiglia
il corpo di quello dei due che verrebbe ucciso, ma il Pelide rifiutò
rabbiosamente. Il duello iniziò, le lance volarono senza successo, e nel
corpo a corpo Achille trafisse Ettore nel solo punto scoperto, tra il collo
e la spalla.

Morendo, Ettore presagì la prossima morte del nemico; Achille, accecato
dall'odio, forò i piedi del cadavere e lo legò sul proprio cocchio,
facendone orribile scempio. Priamo chiese infine ad Achille il corpo del
figlio, i cui funerali sono l'ultimo evento narrato nell'Iliade.

Dopo l'Iliade

La morte di Achille

Poco dopo la morte di Ettore, Pentesilea, regina delle Amazzoni, venne a
Troia col suo esercito di donne guerriere. Pentesilea, figlia di Ortrera e
di Ares aveva ucciso accidentalmente la sorella Ippolita. Venne purificata
per questa azione da Priamo⁶³ e in cambio lottò per lui e uccise molti
greci, incluso Macaone⁶⁴ (secondo alcuni Macaone fu ucciso da Euripilo,⁶⁵
figlio di Telefo) e, secondo un'altra versione, anche Achille, che venne
poi riesumato per ordine di Teti. Pentesilea venne poi uccisa da Achille
che, dopo averla uccisa, si innamorò della sua bellezza. Tersite, un
soldato semplice, derise Achille per questo suo amore e scanalò fuori gli
occhi di Pentesilea. Achille uccise Tersite e, in seguito a una disputa,
navigò verso Lesbo per farsi purificare. Nel viaggio fu accompagnato da
Ulisse, e i due sacrificarono ad Apollo, Artemide e Latona.

Mentre Achille faceva ritorno a Troia, Memnone, re d'Etiopia,⁶⁶ figlio di
Titone ed Eos arrivò col suo esercito ad aiutare Priamo, suo zio. Egli non
veniva direttamente dall'Etiopia ma da Susa, dopo aver conquistato tutte le
popolazioni fra Troia e la Persia.⁶⁷ Condusse così in Troade un esercito
formato da etiopi, persiani, assiri e indiani.⁶⁸ Indossava una corazza
forgiata da Efesto, proprio come Achille. Nella battaglia che ne seguì,
Memnone uccise Antiloco che si fece colpire per salvare il padre Nestore.
Achille affrontò Memnone a duello mentre Zeus pesava il fato dei due eroi,
valutazione che portò alla vittoria di Achille, il quale uccise così
l'avversario.⁶⁹

Il Pelide inseguì poi i troiani fino in città. Gli dei, vedendo come
Achille aveva già sterminato gran parte dei loro figli, decisero che questa
volta era il suo turno. Venne ucciso infatti da una freccia lanciata da
Paride e guidata da Apollo.⁶⁶ ⁷⁰ Secondo un'altra versione venne ucciso da
una coltellata mentre sposava Polissena, figlia di Priamo, nel tempio di
Apollo,⁷¹ il luogo dove qualche anno prima aveva ucciso Troilo. Entrambe le
versioni mostrano come la morte del grande guerriero sia totalmente
ingloriosa, Achille era infatti invincibile sul campo di battaglia. Le sue
ossa furono mescolate a quelle di Patroclo e furono tenuti giochi in suo
onore.⁷² Dopo la morte, come Aiace, visse nell'isola di Leuco⁷³ dove sposò
l'anima di Elena.⁷⁴

Il giudizio delle armi e la morte di Aiace

Dopo la morte di Achille si tenne una grande battaglia per recuperare il
corpo dell'eroe. Aiace Telamonio riuscì a distrarre i troiani mentre Ulisse
trasportò via la salma. I generali decisero che l'armatura di Achille
sarebbe spettata al guerriero più valoroso. Si fecero dunque avanti Aiace e
Ulisse, che avevano recuperato il corpo di Achille. Agamennone, non essendo
disposto a fare una scelta così difficile, chiese ai prigionieri troiani
chi fra i due aveva causato più danni per la loro città.

Su consiglio di Nestore vennero mandate delle spie all'interno di Troia per
sapere cosa commentavano i troiani sulla battaglia avvenuta poco prima e
sul valore di coloro che erano riusciti a recuperare il corpo del Pelide.
Una giovane disse che fu Aiace il migliore, ma un altro, sotto consiglio di
Atena, protettrice di Ulisse, diede il voto migliore al suo favorito.⁷⁵

Secondo Pindaro la decisione fu presa attraverso una decisione segreta dei
principi achei⁷⁶ . Comunque sia, in tutte le versioni, le armi vennero date
ad Ulisse e Aiace, impazzito per il dolore, decise di uccidere i giudici di
gara,⁷⁷ ma Atena fece sì che Aiace scannasse nella sua furia due arieti,
credendo fossero Agamennone e Menelao.⁷⁸ All'alba tornò alla normalità e,
accortosi dell'accaduto, si uccise per il disonore, trafiggendosi con la
spada che gli aveva donato Ettore, colpendosi al fianco o all'ascella,
ritenuta da alcuni come il suo unico punto debole.⁷⁹

Secondo un'altra tradizione, molto più antica, Aiace fu catturato dai
troiani, che lo ricoprirono di creta, costringendolo così all'immobilità e
condannandolo a morire di fame.

Le profezie di Eleno

Nel decimo anno di guerra fu profetizzato da Calcante,⁸⁰ o da Eleno,⁸¹ che
Troia non sarebbe crollata senza l'arco e le frecce di Eracle, conservate
da Filottete nell'isola di Lemno. Ulisse e Diomede si recarono quindi a
recuperare Filottete, la cui ferita era guarita. Secondo altri, la piaga
venne guarita dai medici Macaone e Podalirio. Secondo Sofocle, furono
Neottolemo e Ulisse a cercare Filottete, secondo Proclo, soltanto Diomede.
Tornato sul campo di battaglia Filottete uccise, grazie alle sue frecce
invincibili Paride stesso.

Secondo Apollodoro, i fratelli di Paride, Eleno e Deifobo, ebbero una
contesa su chi dei due avrebbe dovuto sposare Elena, rimasta vedova. Priamo
assegnò la donna a Deifobo; Eleno, furioso, abbandonò la città e si stabilì
sul monte Ida, ospite di Arisbe, la moglie ripudiata di Priamo. Calcante
rivelò che Eleno era in grado di profetizzare le ultime condizioni,
attraverso le quali conquistare Troia. Ulisse tese dunque un'imboscata a
Eleno e lo catturò. Spinto a forza, Eleno disse agli achei che avrebbero
conquistato la città se avessero trovato le ossa di Pelope, mandato in
guerra il figlio di Achille, Neottolemo e trafugato il Palladio dal tempio
troiano di Atena.

I greci recuperarono le ossa di Pelope, precisamente l'osso della spalla,
che venne portato a Troia da Pisa e venne perduto a mare sulla via del
ritorno: ritrovato poi da un pescatore venne riconosciuto come osso di
Pelope dall'oracolo.

Più tardi venne spedito Ulisse a Sciro, presso il re Licomede, per
recuperare Neottolemo, che viveva lì presso il nonno materno. Ulisse gli
diede le armi di suo padre. Nello stesso tempo, come informa Apollodoro,
Euripilo, il figlio di Telefo, venne in sostegno dei troiani con un
esercito formato da ittiti o misiaci. Travestito come un mendicante, Ulisse
entrò all'interno della città: venne riconosciuto da Elena, che gli offrì
il suo aiuto. Così il re d'Itaca e Diomede rubarono il Palladio.

Il cavallo di Troia

La città di Troia venne infine conquistata senza battaglia, con un inganno
concepito da Ulisse: un gigantesco cavallo di legno, animale sacro ai
troiani. Venne costruito da Epeo, guidato a sua volta da Atena. Il legno
venne recuperato dal boschetto sacro di Apollo e vi fu scritto sopra: «I
greci dedicano questa offerta di ringraziamento ad Atena per un buon
ritorno».

Il cavallo cavo venne riempito di soldati. Apollodoro dice che entrarono
nel cavallo 50 uomini, attribuendo allo scrittore della Piccola Iliade, la
concezione secondo la quale entrarono nel cavallo ben 3000 uomini mentre
secondo Tzetzes ve ne erano 23. Quinto Smirneo ne nomina trenta ma dice che
all'interno ve ne fossero ancora. Nella tradizione tarda il numero fu
standardizzato a quaranta uomini. A capo di questi vi era Ulisse stesso. Il
resto dell'esercito abbandonò il campo e si recò con tutta la flotta
nell'isola di Tenedo. Quando i Troiani scoprirono che i Greci se ne erano
andati, credendo che la guerra fosse finita, trascinarono gioiosamente il
cavallo nella città. Proclo, seguendo la Piccola Iliade, dice che i troiani
abbatterono una parte del muro per fare passare il cavallo. Prima di farlo
entrare però i troiani discussero sul da farsi. Alcuni pensavano di
gettarlo giù da una rupe, altri di bruciarlo, altri di dedicarlo ad Atena.
Sia Cassandra che Laocoonte consigliarono ai troiani di distruggere il
cavallo. Cassandra avvertì infatti all'interno del cavallo la presenza di
un contingente nemico e Laocoonte l'appoggiò. Ma mentre Cassandra non venne
creduta a causa della maledizione di Apollo, dei serpenti, usciti dal mare,
divorarono Laocoonte e uno dei suoi due figli, o tutti e tre secondo
Virgilio, o solamente lui secondo altri. I troiani decisero allora di
portare in città il cavallo e passarono la notte fra i festeggiamenti.
Sinone, una spia achea, diede segnale alla flotta, ferma a Tenedo, di
partire. I soldati, usciti dal cavallo, uccisero le sentinelle e aprirono
le porte della città ai loro compagni.

Il sacco di Troia

Gli achei entrarono così in città e ne uccisero gli abitanti. Ne seguì un
grande massacro che continuò anche nella giornata seguente: «Il sangue
scorreva in torrenti, faceva marcire il terreno, era quello dei troiani e
dei loro alleati stranieri morti. Tutta la città da su e giù era bagnata
del loro sangue» (Quinto Smirneo)

Tutto non andò però come volevano gli achei, i troiani, alimentati
dall'alcool e dalla disperazione, lottarono ancora più ferocemente. Con la
lotta al culmine e la città in fiamme, i nemici si rivestirono delle armi
e, con grande sorpresa dei greci, contrattaccarono in combattimenti caotici
in strada. Tutti cercavano di difendere la propria città, lanciando tegole
o altri oggetti sulle teste dei nemici che passavano. Euripilo, il figlio
di Telefo, fu tra coloro che si batterono fino all'ultimo, uccidendo
Macaone, Nireo e Peneleo, ma venendo ucciso a sua volta da Neottolemo.
Questi poi uccise Polite e Priamo, che aveva cercato di rifugiarsi presso
l'altare di Zeus del proprio palazzo. Menelao uccise Deifobo, marito di
Elena dopo la morte di Paride, mentre questi dormiva e avrebbe anche ucciso
Elena se non fosse rimasto abbagliato dalla sua bellezza. Gettò così la
spada e la riportò sulla sua nave.

Aiace Oileo stuprò Cassandra sull'altare di Atena mentre lei si aggrappava
alla statua. A causa dell'empietà di Aiace, gli achei, esortati da Ulisse,
volevano ucciderlo a sassate ma lui riuscì a fuggire nell'altare stesso di
Atena e a salvarsi.

Antenore, che aveva dato ospitalità a Menelao e Ulisse quando loro chiesero
il ritorno di Elena, e che li aveva difesi, fu risparmiato insieme alla sua
famiglia. Enea prese il padre sulle spalle e fuggì dalla città. Secondo
Apollodoro venne risparmiato a causa della pietà dimostrata nei confronti
dei nemici.

I greci incendiarono poi la città e si divisero il bottino. Cassandra fu
data ad Agamennone, Andromaca a Neottolemo, Ecuba ad Ulisse. Proclo dice
che Ulisse gettò dalle mura della città il piccolo Astianatte, Apollodoro
dice che autore dell'infanticidio fu Neottolemo o per sete di sangue, come
dice Quinto Smirneo, o per continuare un ciclo di vendetta che i figli
ereditano dai padri (Achille uccise Ettore, Neottolemo uccise Astianatte),
tesi che viene accettata da Euripide. Neottolemo sacrificò poi la giovane
Polissena sulla tomba di Achille come richiesto dal suo fantasma, o perché
voleva il bottino di guerra che gli spettava anche da morto o perché lei lo
aveva tradito.

Etra, la madre di Teseo, era una delle schiave di Elena e venne liberata da
Demofonte e Acamante.

I ritorni

Gli dei erano adirati per la distruzione dei loro templi e i sacrilegi
commessi dagli achei. Decisero quindi che molti di loro non sarebbero
dovuti tornare a casa salvi. Un temporale li travolse nelle vicinanze di
Tenedo. Nauplio, il padre di Palamede, desideroso di vendetta, mise delle
luci false in cima al capo Capareo, causando il naufragio di molte navi.⁸²

Nestore, che aveva dimostrato la migliore condotta sotto le mura di Troia e
non aveva preso parte al saccheggio, fu l'unico eroe ad avere un ritorno
veloce e indolore, insieme al figlio Trasimede. Tutti gli uomini del suo
esercito giunsero a casa sani e salvi. In seguito Nestore conquistò con i
suoi uomini il Metaponto.⁸³

Aiace Oileo, che aveva più di ogni altro causato l'ira degli dei, non tornò
mai più in patria. La sua nave fu ridotta a pezzi da Atena con un fulmine
di Zeus. L'equipaggio riuscì a sbarcare su uno scoglio ma Aiace, colmo di
prepotenza, gridò di essersi salvato perché gli dei non avrebbero potuto
mai ucciderlo. Dopo aver detto queste parole, Poseidone lo fece cadere
dallo scoglio con un colpo di tridente facendolo morire annegato. Venne
seppellito da Teti.⁸⁴

Teucro, figlio di Telamone e fratello di Aiace il Grande, fu mandato in
esilio dal padre per non aver aiutato il fratello a salvarsi dal suicidio.
Non gli fu infatti permesso di sbarcare a Salamina e fu costretto a
rimanere nella terra vicina di Peirea.⁸⁵ Fu comunque assolto dalla
responsabilità della morte del fratello ma condannato per non aver
riportato in patria il corpo o le armi dell'eroe. Si recò coi propri uomini
a Cipro dove fondò una città, chiamandola Salamina, in onore della terra
natia.⁸⁶ Gli ateniesi crearono in seguito un mito politico secondo il quale
il figlio di Teucro affidò il dominio della città ai discendenti di Teseo,
dando dunque il primato agli ateniesi.

Neottolemo invece, su consiglio di Eleno, divenuto suo schiavo, viaggiò
sulla terraferma portando con sé i propri uomini e il proprio bottino.
Incontrò Ulisse e insieme a lui seppellì Fenice, maestro di Achille, nella
terra dei Ciconi. In seguito conquistarono insieme le terre dell'Epiro. Da
Andromaca ebbe tre figli: Molosso, che avrebbe poi ereditato il suo regno,
Pielo e Pergamo, futuro re d'Arcadia.⁸⁷ I re dell'Epiro si dicevano
discendenti di Achille come fece poi in seguito Alessandro il Grande, la
cui madre era di quei luoghi. Il grande condottiero macedone diceva persino
di discendere da Eracle. Eleno fondò in Epiro una città, Neottolemo gli
diede in moglie la madre Deidamia. Dopo la morte di Peleo, Neottolemo
divenne poi re di Ftia.⁸⁸ Ebbe però una contesa con Oreste, figlio di
Agamennone, sulla figlia di Menelao, Ermione, e venne ucciso a Delfi dove
fu seppellito.⁸⁹ Infine, dopo la morte di Neottolemo, il regno dell'Epiro
passò ad Eleno che sposò Andromaca e accolse i rifugiati troiani, fra cui
il più importante da ricordare è Enea.

Diomede fu gettato da una tempesta in terra di Licia dove sarebbe stato
sacrificato ad Ares dal re Lico (desideroso di vendicare la morte di
Sarpedone) se la figlia di quest'ultimo, Calliroe, non l'avesse aiutato a
fuggire.⁹⁰ Sbarcò poi accidentalmente in Attica. Gli ateniesi, pensando
fosse un nemico, lo attaccarono. Molti compagni di Diomede rimasero uccisi
ed egli riuscì a ritornare sulla sua nave perdendo però il Palladio, finito
nelle mani di Demofonte.⁹¹ Tornò finalmente ad Argo dove trovò la moglie
Egialea nel pieno di un adulterio. Disgustato, riparò in Etolia e in
seguito nell'Italia Meridionale dove fondò diverse città.⁹²

Filottete, a causa di una sedizione, fu cacciato dalla propria terra e
costretto a recarsi in Italia. Qui fondò diverse città fra cui Crotone.⁹³
Combatté in Lucania, dove dedicò un santuario ad Apollo Vagabondo, cui donò
il proprio arco.⁹⁴

Idomeneo, secondo Omero, tornò a Creta sano e salvo.⁹⁵ Vi è però un'altra
tradizione molto più famosa. Durante il viaggio di ritorno la nave del re
cretese incappò in un violento temporale che sembrava non dovesse aver mai
fine. Promise a Poseidone di sacrificare il primo essere vivente che avesse
visto dopo essere sbarcato se il dio del mare l'avesse salvato insieme al
suo equipaggio. Approdò così a Creta ma il primo essere vivente che vide fu
suo figlio che, a malincuore, dovette sacrificare. Gli dei, adirati per un
atto così spregevole, colpirono l'intera isola con un'epidemia. Idomeneo fu
mandato dunque in esilio in Calabria,⁹⁶ e poi in Asia minore, dove morì.

Il casato di Atreo

Dopo il sacco di Troia, Menelao si mise in mare per il ritorno insieme alla
sua flotta, ma al momento di doppiare Capo Malea, una tempesta li sbatté
sull'isola di Creta, dove la maggior parte delle navi affondò. Menelao ed
Elena scamparono alla morte e sbarcarono infine in Egitto, dove rimasero
ben cinque anni e dove Menelao accumulò ingenti ricchezze. Infine
lasciarono l'Egitto, ma fu un viaggio assai breve, perché una bonaccia di
vento li costrinse a fermarsi sull'isola di Faro, presso le foci del Nilo.
Rimasero per venti giorni sull'isola e quando già la fame cominciava a
farsi sentire, il dio Proteo, che su quell'isola risiedeva, consigliò a
Menelao di tornare in Egitto e lì offrire sacrifici agli dei. Menelao così
fece e in questo modo poté tornare a Sparta. Erano passati otto anni dalla
sua partenza da Troia e diciotto da quando la guerra era cominciata.⁹⁹ Una
volta tornato a Sparta, Menelao regnò per molti anni insieme a Elena, da
cui ebbe i figli Ermione e Nicostrato. Alla fine della sua lunga vita egli
fu portato nei Campi Elisi senza morire, onore accordatogli da Zeus per
essere stato suo genero.¹⁰⁰ ¹⁰¹

Agamennone ritornò in patria poco dopo la fine della guerra (nonostante
l'ombra di Achille avesse tentato di trattenerlo predicendogli le sue
future disgrazie), portando con sé la schiava Cassandra e il bottino di
guerra. Nel frattempo però la moglie Clitennestra aveva intessuto una
relazione con Egisto, figlio di Tieste, sicché i due ordirono un complotto
che permise loro di uccidere Agamennone e Cassandra, ottenendo quindi il
comando di Argo (o Micene).¹⁰² Dieci anni dopo, Oreste, figlio di
Agamennone (che era stato esiliato dagli assassini del padre), tornò in
patria e vendicò Agamennone uccidendo Egisto e la propria madre
Clitennestra.¹⁰³

Il ritorno di Ulisse

I dieci anni che Ulisse passò vagabondando prima di poter tornare
nell'isola di Itaca sono l'argomento dell'Odissea, il secondo grande poema
attribuito a Omero. Ulisse e i suoi uomini furono spediti in terre lontane
e sconosciute per i greci. Lì Ulisse fu protagonista di diverse imprese,
come il celebre incontro col ciclope Polifemo. Ebbe perfino un'udienza
nell'aldilà col celebre indovino Tiresia. Sull'isola del Sole, la
Trinacria, gli uomini di Ulisse mangiarono i buoi sacri ad Helios. Questo
sacrilegio costò la vita ai compagni di Ulisse e la distruzione completa
della flotta itachese. Ulisse, l'unico a non essersi cibato dei buoi del
sole, fu anche l'unico ad avere salva la vita. A causa di una tempesta
naufragò nell'isola di Ogigia dove visse insieme alla ninfa Calipso. Dopo
sette anni gli dei decisero di rimandarlo a casa; su una piccola zattera
riuscì a raggiungere la terra di Scheria, popolata dai Feaci, che lo
aiutarono a tornare a Itaca.

Una volta giunto a Itaca, Ulisse cercò di riprendere possesso della propria
casa, vestito da mendicante. Venne riconosciuto dal fedele cane Argo che
morì subito dopo. Lì scoprì che la moglie Penelope, era rimasta fedele a
lui durante i vent'anni di assenza del marito, nonostante il palazzo fosse
pieno di pretendenti che, in quel periodo, stavano scialacquando tutti i
beni del re. Con l'aiuto di Telemaco, Atena, e il porcaro Eumeo, uccise
tutti i pretendenti e le ancelle divenute loro amanti, lasciando soltanto
in vita Medone, l'araldo dei Proci, benvisto da Penelope, sempre gentile, e
il cantore Femio che venne risparmiato per intercessione di Telemaco.
Penelope però non accolse lo sposo all'istante, prima volle metterlo alla
prova e, non appena lo riconobbe, lo perdonò per la sua assenza.

La Telegonia

La Telegonia riprende la storia dell'Odissea dal momento in cui i
pretendenti vengono sepolti fino alla morte di Ulisse. È anche stavolta
Proclo a fornirci la trama del poema. Dopo l'eccidio dei Proci, Odisseo
sarebbe giunto in Tesprozia, dove incontrò e sposò la bella regina
Callidice; da questa unione nacque Polipete. Insieme alla sua nuova sposa
Ulisse rivisse i fasti bellici, conducendo i Tesproti in guerra contro i
Brigi. In questo contesto le truppe dell'eroe vennero messe in rotta da
Ares, che tenne così testa ad Atena, protettrice come sempre di Odisseo,
fintanto che Apollo non separò le due divinità contendenti. Soltanto dopo
la morte di Callidice Odisseo lasciò la Tesprozia, il cui regno passò nelle
mani del figlio Polipete, e rincasa definitivamente ad Itaca, accanto alla
sua Penelope (divenuta nel frattempo madre di Poliporte). Dopo il ritorno
di Ulisse, Telegono figlio dell'eroe e della maga Circe, si recò a Itaca e
la depredò. Ulisse morì nel vano tentativo di difendere la propria isola,
ucciso proprio dal figlio senza che essi si riconoscessero. Non appena
Telegono scoprì di aver ucciso il padre, prese il suo corpo e lo portò alla
madre, in compagnia di Telemaco e Penelope. Circe decise di rendere
immortali i due figli di Odisseo e Penelope. Dopodiché Telemaco sposò Circe
e Penelope Telegono.

I viaggi di Enea e di Antenore

Enea riuscì a fuggire da Troia in fiamme, col padre Anchise, il figlio
Ascanio (o Iulo in latino), il fratellastro Elimo, la nutrice Caieta,
alcuni servi, lo scudiero Acate, il trombettiere Miseno, il medico Iapige e
molti guerrieri troiani e loro alleati, portandosi dietro le statue degli
antenati. Sua moglie Creusa morì invece durante il sacco della città.

Enea e i suoi abbandonarono dunque Troia con una piccola flotta, cercando
una nuova terra dove poter vivere. Tentarono di stabilirsi prima a Creta,
da dove Dardano, primo re di Troia, era partito ma trovarono la terribile
pestilenza mandata lì contro Idomeneo. Sostarono per breve tempo nella
colonia di Eleno e Andromaca. Dopo sette anni giunsero sulle coste della
Libia (come si chiamava allora l'Africa),dove la regina Didone, fuggita
dalla natia Fenicia per non essere uccisa dal fratello, che le aveva già
assassinato il marito Sicheo,stava fondando la città di Cartagine. Qui
Enea,ebbe una relazione con la regina Didone. Gli dei decisero però che il
viaggio doveva continuare, perché questo era il volere del Fato. Didone per
la disperazione si uccise ma prima di morire maledisse la discendenza di
Enea, dando così origine all'odio che avrebbe diviso, secoli dopo,i romani
ed i cartaginesi. Enea e i suoi uomini giunsero infine in Italia. Lì la
Sibilla Cumana lo fece scendere nell'Ade, mostrando i grandi uomini che
sarebbero discesi da lui.

Giunto infine in Lazio, Enea chiese l'appoggio del re di Laurento, Latino,
e la mano della figlia di quest'ultimo, Lavinia. Tutto questo provocò una
guerra con le varie tribù locali che si concluse col duello fra Enea e
Turno, legittimo pretendente alla mano della fanciulla. Enea uccise il suo
nemico e insieme al figlio Ascanio fondò la città di Albalonga. Da Silvio,
figlio avuto con Lavinia, discesero Romolo e Remo, mitici fondatori di
Roma.

I dettagli del viaggio di Enea, il suo amore per Didone, lo scontro con
Turno sono l'argomento dell'opera di Virgilio, l'Eneide.

Anche Antenore, il vegliardo troiano, emigrò in Italia, giungendovi però
prima di Enea. Egli approdò in Veneto: con lui c'erano i pochi figli
superstiti e alcuni combattenti alleati, tra cui il principe meone Mestle e
gli Eneti della Paflagonia (che a Troia avevano perso il loro comandante
Pilemene), da cui poi i Veneti. Antenore e Mestle fondarono rispettivamente
Padova e Mestre; in seguito un amico di Antenore, tale Opsicella, avrebbe
contribuito alla formazione di un nuovo insediamento, Monselice.

I più noti partecipanti

Greci

Troiani e loro alleati

Base storica

La storicità della guerra di Troia è ancora oggi oggetto di discussione.
Alcuni pensano che le storie di Omero siano in realtà l'unione di diversi
conflitti accesisi tra greci e troiani nel periodo miceneo. In questa
unione lui inserisce inoltre le figure divine e diverse metafore. La
maggior parte dei greci pensava che la guerra di Troia fosse un fatto
realmente accaduto, altri pensavano che Omero avesse ingigantito a scopi
poetici un avvenimento non famoso come quello descritto. Tucidide, famoso
per il suo spirito critico, crede che sia un fatto realmente accaduto ma
dubita che 1186 navi possano davvero essere giunte a Troia. Euripide cambiò
i connotati di diversi miti, inclusi quelli della guerra di Troia.

Nel 1870 gli studiosi concordavano sul fatto che la guerra di Troia non
fosse mai accaduta ed era soltanto frutto di una mente ingegnosa. Heinrich
Schliemann cambiò però le carte in tavola, scoprendo, con stupore di tutti,
la città di Troia in Asia Minore e quella di Micene in Grecia. Oggi molti
studiosi sono d'accordo sul fatto che la guerra di Troia sia un fatto
realmente accaduto, un conflitto fra greci e troiani, dubitano però sul
fatto che gli scritti di Omero narrino fedelmente la vicenda.

Wilusa e la confederazione di Assuwa

Nel XX secolo alcuni studiosi hanno tentato di proporre delle conclusioni
basandosi su testi ittiti e dell'Antico Egitto, contemporanei ai fatti
della guerra di Troia. Mentre loro danno una descrizione generale della
situazione politica nella regione al tempo, le loro informazioni su questo
particolare conflitto sono limitate. Gli archivi ittiti, come la lettera di
Tawagalawa, parlano di un regno di Ahhiyawa (Achea, o Grecia) che giace
oltre il mare (identificabile con l'Egeo) e controlla Millawata, nome con
cui è riconoscibile Mileto. Inoltre in questa e in altre lettere viene
menzionata la cosiddetta confederazione di Assuwa, formata da 22 città, di
cui fa parte anche Wilusa, la Ilio (o Troia) omerica. Un'altra lettera,
quella di Milawata, spiega che questa città si trova nella zona nord della
confederazione di Assuwa, oltre il fiume Seha. L'identificazione di Wilusa
con Troia fu controversa negli anni novanta ma guadagnò l'accettazione
della maggioranza. Nel trattato di Alaksandu (1280 a.C.) il re della città
è chiamato Alaksandu, deve essere notato che il nome che Omero ci dà di
Paride, il figlio di Priamo (ma anche altri testi) è Alessandro. La lettera
di Tawagalawa, indirizzata al re Ahhiyawa dice: «Ora noi siamo venuti ad un
accordo su Wilusa, sulla quale noi andammo a guerreggiare».

Precedentemente, sotto il dominio ittita, la confederazione di Assuwa
disertò dopo la battaglia di Kadesh fra Egizi e Hittiti (1274 a.C.). Nel
1230 a.C. circa il re ittita Tudhaliya IV (1237-1209 a.C.) intraprese una
campagna militare contro alcuni stati vassalli di quest'area che gli si
erano ribellati in moti indipendentistici sobillati da Ahhiyawa¹⁰⁴ . È
probabile dunque che la guerra contro Troia sia stato un conflitto fra il
re di Ahhiyawa e la confederazione di Assuwa. Questa visione è stata
sostenuta perché l'intera guerra include inoltre lo sbarco in Misia (e il
ferimento di Telefo), le campagne di Achille nel nord dell'Egeo, le
campagne in Tracia e Frigia di Aiace Telamonio. La maggior parte di queste
regioni facevano parte della confederazione di Assuwa. Si nota inoltre che
c'è una grande somiglianza fra i nomi dei cosiddetti Popoli del Mare che in
quel tempo facevano scorrerie in Egitto, come sono elencati da Ramses III e
Merenptah, e i nomi degli alleati di Troia.

Ancora vi è dibattito sull'esistenza reale di quei fuochi che passando per
tutta la Grecia avvertivano gli achei rimasti in patria dell'esito della
guerra o se questa sia soltanto un'invenzione di Eschilo. Mentre c'è chi
attesta che ci fosse davvero questa rete di comunicazione al tempo della
Grecia antica e del periodo Bizantino, non sappiamo se vi fosse ai tempi
della guerra di Troia. Eschilo è l'unica fonte che lo menziona, nel prologo
della tragedia Agamennone.

Il fatto poi che la maggior parte degli eroi achei, tornati dalla guerra,
abbiano deciso di non tornare in patria ma di fondare colonie in altri
luoghi viene spiegato da Tucidide col fatto che quelle città, senza un
comandante, erano in declino a causa della loro assenza. Oggi
l'interpretazione più seguita dagli studiosi è che i comandanti achei
furono cacciati dalle loro terre per dei tumulti alla fine dell'epoca
micenea e preferirono richiamare i discendenti dall'esilio della guerra di
Troia.

Le scoperte di Schliemann

La scoperta nel 1870 dell'archeologo e uomo di affari Heinrich Schliemann
delle rovine di Troia sulla collinetta di Hissarlik in Turchia hanno
rilanciato un vecchio dibattito sulla storicità degli avvenimenti riferiti
da Omero. Carl Blegen concludeva nel 1963, in seguito ai suoi lavori
realizzati a partire dalle scoperte di Schliemann e il ritrovamento del
cosiddetto "tesoro di Priamo", che probabilmente vi fu uno scontro tra
greci e troiani. Tuttavia, fu attestato che il tesoro in questione risaliva
al secondo millennio a.C. e non poteva dunque essere associato all'episodio
della guerra di Troia. Schliemann trovò nove strati basandosi sui poemi
Omerici e scoprì che il settimo corrispondeva a quello risalente alla
guerra di Troia, databile intorno al 1220 a.C.

Per Claude Mossé, professore all'università di Parigi, non si potrà mai
provare con certezza l'esistenza o no del conflitto. Quanto agli storici
antichi, Tucidide dice già che l'importanza che Omero aveva dato al
conflitto era esagerata: la guerra avrebbe sì avuto luogo, ma l'importanza
che i greci le diedero fu influenzata dal loro forte sentimento di
nazionalismo.

Gli scavi che sono stati realizzati sul sito della città di Troia hanno
permesso di mettere in evidenza la presenza di diversi strati, tutti di
epoche diverse.

Possibili teorie

La città di Troia VI (1800-1300 a.C.), è quella che corrisponde al periodo
di massimo splendore della città, era munita di bastioni e la sua zona
abitata occupava circa venti chilometri quadrati, avrebbe dunque potuto
resistere anche a una guerra di dieci anni. La Troia VI è inoltre datata
alla stessa epoca dell'apogeo miceneo (da non dimenticare che Agamennone,
comandante supremo della spedizione, era appunto re di Micene). La città è
stata distrutta da un terremoto, attestato dall'archeologia. Questa
catastrofe naturale potrebbe essere all'origine della leggenda del cavallo
di Troia, un'offerta a Poseidone, che era inoltre dio dei terremoti.
Comunque il corpus di miti e leggende su Troia dei greci prevedeva una
distruzione di Ilio a causa di un terremoto, a cui era seguita la conquista
di Ercole, che aveva risparmiato solo un piccolo principe, Priamo. Inoltre
non dobbiamo prendere alla lettera il periodo di 10 anni (o meglio 9 anni
d'assedio e vittoria al decimo), proposto da Omero, nell'età del bronzo in
Mesopotamia si usava l'espressione "9 e poi un altro" per indicare una
quantità di tempo molto lunga, così come l'espressione italiana 9 volte su
10 non vuole indicare quantità precise. Quando il corpus dell'Iliade fu
composto, probabilmente l'espressione era utilizzata in questo senso, ma
rimase poi, intesa in senso letterale, nel poema.

Schliemann scoprì in seguito (1876) la rocca di Micene.

Le armi della Guerra di Troia

Anche se Micene, grande potenza marina, scagliò contro Troia un esercito di
1200 navi e, sebbene Paride avesse costruito una flotta prima di partire
verso Sparta, nell'Iliade non vi è nessuna battaglia marina. Perecleo
stesso, il costruttore navale di Troia combatte a piedi.

Gli eroi dell'Iliade erano abbigliati accuratamente e rivestiti di armature
splendide e ben disegnate. Loro percorrevano il campo di battaglia sopra
carri da guerra, da lassù scagliavano una lancia sulla formazione nemica,
scendevano, tiravano l'altra lancia, dopodiché prendevano parte al
combattimento corpo a corpo. Aiace Telamonio portava con sé un gigantesco
scudo rettangolare che non solo proteggeva lui ma anche il fratello Teucro:

Le armi e le armature descritte nell'Iliade vennero ritenute a lungo
conformi a quelle del medioevo ellenico, ma differenti da quelle della
tarda età del bronzo, in particolare perché non si conoscevano armature di
bronzo nell'età del bronzo micenea. Oggi, pur riconoscendo che molte
tattiche, armi e pratiche militari descritte nel poema omerico (ed in altre
opere relative) si riferiscono all'età del ferro (e anche ad epoche
immediatamente successive al medioevo ellenico), si scoprono interessanti
corrispondenze tra le tecnologie micenee (e anatoliche) di quel periodo e
quelle descritte nei poemi omerici. In particolare la panoplia di Dendra
dimostra l'esistenza di armature di bronzo in età micenea (anche se di tipo
differente da quelle descritte nel poema) per altro con un elmo, in cuoio e
zanne di cinghiale, identico a quello descritto da Omero per Odisseo. A
Tebe è poi stata scoperta recentemente un'armatura d'età micenea più
compatibile con quelle descritte nel poema (snodata e ricca di lacci di
cuoio che sostengono varie piastre), a Knosso è stato rinvenuto un vaso a
forma di corazza (compatibile con quelle dell'Iliade e appena più antico),
mentre le armature a campana (tipiche dell'età del ferro greca) sono rare
nei pomei omerici. Inoltre nelle tavolette di lineare B si scoprono sempre
più numerosi riferimenti ad armature ed elmi a piastre, di tipo modulari,
molto simili a quelle descritte nei pomei omerici, dove sono definiti
Tretrafaleros, mentre reperti militari simili a quelli descritti nel poema
sono rinvenuti (o rappresentati) in livelli della tarda età del bronzo
ciprioti ed anatolici. Infine lo scudo a torre (simile a quello di Aiace),
inizialmente considerato poco corrispondente alla tarda età del bronzo (ma
presente tra il 1500 e il 1300 a.C. soprattutto a Tirinto ed in contesti
minoici, associato a scudi ad 8), è stato recentemente trovato raffigurato
su diversi frammenti di ceramica d'tà compresa tra il 1300 e il 1100 a.C.

Omero descrive in alcuni momenti una formazione da battaglia molto simile
alla falange, sebbene questa appaia solo nel VII secolo a.C. Ma era davvero
in questa maniera che fu combattuta la guerra di Troia? La maggior parte
degli studiosi crede di no. Il carro da guerra era il mezzo principale in
questa guerra, come nella battaglia di Kadesh, ad essa probabilmente
contemporanea. Comunque si evidenzia nei dipinti del palazzo di Pilo che i
greci combattessero sul carro da guerra in coppia, l'auriga e il
combattente, con una lancia lunga in mano, a differenza dei carri a tre
ittiti, con due guerrieri con lance corte, o quelli egiziani, con arco e
frecce. Omero è consapevole di questo e nell'Iliade è evidenziato l'uso
principale del carro in guerra.

Nestore dice nel quarto libro dell'Iliade:

Per Omero questo è però un modo di combattere antiquato, usato
principalmente da vecchi combattenti o da uomini di un piccolo regno, come
Pilo. Nestore descrive una battaglia fra Pilo e l'Elide, il cui mezzo
principale era il carro da guerra. In quel periodo era giovane, ma al tempo
della guerra di Troia Nestore è molto anziano.

Achille usa invece il suo carro principalmente per avanzare dietro le file
nemiche e colpire da dietro, provocando così un terribile massacro. Karykas
crede che la lotta sui carri da guerra sia stata abbandonata dai Greci un
po' prima della guerra di Troia e che quindi Omero descriva i fatti come
sono realmente accaduti. Fra i seguaci di questa teoria c'è chi crede che
Omero spieghi i fatti realisticamente perché egli stesso era presente ai
fatti, diversi scrittori, antichi e moderni, hanno svolto anche incarichi
bellici, ricordiamo ad esempio Archiloco, poeta della lirica antica. Omero
descrive la guerra come lui stesso l'ha vissuta. Vi è però un certo
consenso nel ritenere che Omero, ammesso che sia esistito e non sia la
somma di più poeti, visse durante il medioevo ellenico o subito prima della
fine di questo. In particolare dovrebbe essere stato molto anziano quando
Esiodo era molto giovane. Quindi è verosimile che descriva la guerra a lui
contemporanea, ma questa sia quella del medioevo ellenico, con l'aggiunta
di alcuni elementi, veritieri, tramandati oralmente, come gli elmi di corni
di cinghiale e i carri da guerra.

Vi è poi un'ulteriore possibilità, verso il 1200-1300 a.C. è presumibile,
anche se discusso, che i metodi di guerra iniziarono a cambiare, già a
Kadesh la fanteria può essersi schierata dietro selve di scudi, formando un
istrice di lance (una sorta di protofalange, ancora piuttosto lasca ed
irregolare, proprio come quella descritta da Omero) mentre l'armatura e
l'armamento dei fanti si potenziavano. Verso il 1100 a.C. potrebbe quindi
essere nata una fanteria pesante, capace di tener testa ai carri da guerra,
e quindi questi si siano trovati degradati a taxi da battaglia,
conformemente a quanto descritto nell'Iliade. Questo stile di combattimento
fu poi conservato fino al IX o VIII secolo a.C. quando iniziò, verso la
fine del medioevo ellenico, a svilupparsi la moderna panoplia greca e
caria, e quindi fu possibile combattere con "vere" falangi.

Si tenga inoltre presente che il carro da guerra era l'unico tipo di
cavalleria militare possibile durante l'età del bronzo, poiché la monta dei
cavalli (per altro, all'epoca, alti 90–120;cm, anche se conformati già come
cavalli e non come pony) era poco praticata, difficoltosa e, senza morso e
sella, impediva al cavaliere di essere contemporaneamente armato. Solo
verso il 1000 a.C. fu possibile incontrare delle cavallerie militari "vere"
(arcieri a cavallo Sciiti, Medi, Persiani e Cimbri).

La guerra di Troia nella letteratura e nell'arte

Iliade e Odissea sono il modello della letteratura epica occidentale,
sebbene abbiano una struttura narrativa profondamente diversa. L'Iliade è
un esempio di narrazione cronologica degli eventi: tuttavia, rispetto alle
favole, il racconto si concentra su un fulcro della vicenda. L'Odissea è
uno dei primi esempi letterari di narrazione non cronologica e di uso del
flashback: si trattò di innovazioni notevoli rispetto all'epica
tradizionale.

Oltre ai testi di Omero, dei tragediografi e del ciclo epico, la guerra di
Troia è, in particolare, trattata in: Aiace di Ugo Foscolo, Troilo e
Criseide di Geoffrey Chaucer, Troilo e Cressida di William Shakespeare,
Ifigenia e Polissena di Samuel Coster, Palamede di Joost van den Vondel e
le Troiane di Hector Berlioz.

In campo pittorico è notevole la Sala dell'Iliade nella Villa Valmarana "Ai
Nani", con affreschi di Giovanbattista Tiepolo. La guerra di Troia è stata
rappresentata nel cinema e in produzioni televisive: basti ricordare le
pellicole Elena di Troia di Robert Wise (1956) e Troy di Wolfgang Petersen
(2004). Quest'ultima sebbene non sia fedele al mito omerico ne dimostra il
duraturo fascino.¹⁰⁵ Da citare, infine, il fumetto L'età del bronzo di Eric
Shanower.

Note

[1] Erodoto, Storie II,145
[2] M.Bettalli,Storia greca;Roma 2009 p.321.
[3] Platone, Repubblica 2,379e.
[4] Apollodoro, Epitomi 3.1
[5] Eschilo, Prometeo incatenato 767.
[6] Igino, Fabulae 54; Ovidio, Metamorfosi 11.217.
[7] Pindaro, Nemea 5 ep2
[8] Esiodo, Catalogo delle donne fr. 57; Cypria fr. 4.
[9] Igino, Fabulae 92.
[10] Pausania, 15.9.5.
[11] Euripide Andromaca 298
[12] Omero, Iliade I.410
[13] Traiamo questa notizia da un frammento dell'Achilleide di Stazio
[14] Apollodoro 3.10.7.
[15] Pausania 1.33.1; Apollodoro 3.10.7.
[16] Apollodoro, 3.10.5; Igino, Fabulae 77.
[17] Apollodoro 3.10.9.
[18] Pausania 3.20.9.
[19] Tolomeo Efestione, Nuova Storia 4
[20] Apollodoro, 3.11.15.
[21] Apollodoro, Epitomi 2.15.
[22] Apollodoro, Epitomi 3.3.
[23] Apollodoro, Epitomi 3.4.
[24] Il rapimento di donne è un crimine poco raro nella mitologia classica.
  Ricordiamo Io, rapita dai Fenici ad Argo: secondo il mito Zeus si era
  invaghito di quest'ultima ed Era gelosa ed adirata la trasformò in vacca.
  Europa percorse quindi l'intero Oriente perseguitata da un tafano,
  finché, arrivata in Egitto, Zeus ebbe pietà di lei e la restituì al suo
  originale aspetto. Europa, portata via dalla Fenicia e condotta a Creta:
  secondo il mito Zeus si era trasformato in un toro per l'impresa. Esione,
  sorella di Priamo, rapita da Eracle ai tempi del re Laomedonte e
  consegnata a Telamone, re di Salamina (cfr. Apollodoro 3.12.7.). Medea,
  fuggita insieme a Giasone dalla Colchide e in seguito abbandonata a Nasso
  dall'eroe perché gli diede una stirpe illegittima (Erodoto, Histories
  1.2). Ci furono rapimenti reciproci, tuttavia i Greci mossero per primi
  guerra all'Asia e i rapimenti di donne furono una futile scusa per il
  conflitto. Erodoto, nella sua opera, parla di questi avvenimenti per
  comprendere i meccanismi e i comportamenti psicologici che stanno alla
  base delle Guerre Persiane e che hanno origini anche mitologiche
  (Erodoto, 1.3.1).
[25] Apollodoro, Epitome 3.7.
[26] Stazio, Achilleide 1.25
[27] Apollodoro, Biblioteca 3.13.8.
[28] Omero. Iliade 19.326; Ovidio, Metamorfosi 13.162 ff.
[29] Pausania, 1.22.6.
[30] Omero, Iliade 11.19 ss.; Apollodoro, Epitome 3.9.
[31] Filostrato, Heroicus 7.
[32] Apollodoro, Epitome 3.15.
[33] Pausania, 1.4.6.
[34] Pausania, 9.5.14.
[35] Apollodoro, Epitome 3.20.
[36] Eschilo frammento 405–410
[37] Plinio il vecchio, Naturalis Historiae 24.42, 34.152.
[38] Apollodoro, Epitome 3.19.
[39] Antonino Liberale, Metamorfosi 27.
[40] Tolomeo Efestione, Nuova Storia 5
[41] Diodoro Siculo IV, 38.
[42] Pausania 8.33.4
[43] Apollodoro, Epitome 3.27.
[44] Apollodoro, Epitome 3.26.
[45] Apollodorus, Epitome 3.28.
[46] Apollodoro, Epitome 3.29.
[47] Pausiania 4.2.7.
[48] Apollodoro, Epitome 3.30.
[49] Tucidide 1.11.
[50] Iliade I.328
[51] Apollodoro, Epitome 3.32.
[52] Apollodoro, Epitome 3.33
[53] Partenio Ερωτικά Παθήματα 21
[54] Apollodoro, Biblioteca 3.12.5.
[55] Omero, Iliade, XX, 35–155.
[56] Omero, Iliade, XVII
[57] Ditti II. 18; Sofocle, Aiace 210.
[58] Cacride vol. 5 p. 92.
[59] Apollodoro Epitome 3.8
[60] Pausanias 10.31.2
[61] Apollodoro, Epitome 6.9.
[62] Apollodoro, Epitome 3.10
[63] Quinto Smirneo, Post-omerica i.18 ff.
[64] Apollodoro, Epitomi 5.1.
[65] Pausania 3.26.9.
[66] Apollodoro, Epitomi 5.3.
[67] Pausania 10.31.7.
[68] Ditti cretese IV. 4.
[69] Quinto Smirneo II. 224.
[70] Pausania 1.13.9.
[71] Euripede, Ecuba 40
[72] Quinto Smirneo, Post-omerica IV. 88–595.
[73] Apollodoro, Epitomi 5.5.
[74] Pausania 3.19.13.
[75] Omero, Odissea 10, 542.
[76] Pindaro, Nemea 8.46(25)
[77] Apollodoro, Epitome 5.6.
[78] Zenobius, Cent. i.43.
[79] Sofocle, Aiace 42, 277, 852.
[80] Apollodorus, Epitome 5.8
[81] Sofocle, Filottete 604–613
[82] Apollodoro, Epitomi 6.11.
[83] Strabone, 6.1.15.
[84] Apollodoro, Epitomi 6.6.
[85] Pausania, 1.28.11.
[86] Pausania, 8.15.7
[87] Apollodoro, Epitomi 6.12
[88] Apollodoro, Epitomi 6.13.
[89] Apollodoro, Epitomi 6.14.
[90] Plutarco, 23.
[91] Pausania, 1.28.9.
[92] Strabone, 6.3.9.
[93] Strabone, 6.1.3.
[94] Apollodoro, Epitomi 6.15b; Strabone, 6.1.3.
[95] Omero, Odissea 3.191.
[96] Virgilio, Eneide 3.400
[97] Enciclopedia Treccani online
[98] Casertano e Nuzzo, Storia e testi della letteratura greca
[99] Grimal, pp. 410-413.
[100] Elena era infatti figlia di Zeus e di Leda, donna mortale cui Zeus si
  era unito sotto forma di cigno.
[101] Odissea, IV, 561 ss.
[102] Il mito è incerto riguardo all'ambientazione della vicenda ad Argo o
  a Micene. Anche l'Iliade e l'Odissea danno informazioni contraddittorie
  in merito.
[103] Grimal, pp. 21-24.
[104] Trevor Bryce, The kingdom of the Hittites.
[105] Jeremy B. Rutter, Troy VII and the Historicity of the Trojan War,
  projectsx.dartmouth.edu. URL consultato il 23 luglio 2007.

Bibliografia

Autori antichi

- Omero, Iliade
- Pseudo-Apollodoro, Biblioteca (traduzione inglese in rete).
- Euripide, Andromaca (traduzione inglese in rete).
- Euripide, Elena (traduzione inglese in rete).
- Euripide, Ecuba (traduzione inglese in rete).
- Erodoto, Storie (traduzione inglese in rete).
- Pausania il Periegeta, Descrizione della Grecia (traduzione inglese in
  rete).
- Proclo, Proclus' Summary of the Epic Cycle, trans. Gregory Nagy.
- Quinto Smirneo, Posthomerica (traduzione inglese in rete).
- Strabone, Geografia (traduzione inglese in rete)

Autori moderni

- Burgess, Jonathan S. 2004. La tradizione della guerra di Troia in Omero e
  nel ciclo epico (Johns Hopkins). ISBN 0-8018-7890-X.
- (EN) Castleden, Rodney. The Attack on Troy. Barnsley, South Yorkshire,
  UK: Pen and Sword Books, 2006 (ISBN 1-84415-175-1).
- Robert Graves. I miti greci, 1993. ISBN 0-14-017199-1.
- Pierre Grimal, Mitologia, Garzanti, 2005, ISBN 978-88-11-50482-5.
- (GRC) Kakridis, J., 1988. Ελληνική Μυθολογία ("Mitologia Greca"),
  Ekdotiki Athinon.
- (GRC) Karykas, Pantelis, 2003. Μυκηναίοι Πολεμιστές ("Eroi di Micene"),
  Edizioni Communications.
- (EN) Latacz, Joachim. Troy and Homer: Towards a Solution of an Old
  Mistery. New York: Oxford University Press (USA), 2005 (ISBN
  0-19-926308-6).
- Michael Simpson, Dei ed eroi della Grecia: la Biblioteca di Apollodoro,
  The Universitay of Massachusetts Press, (1976). ISBN 0-87023-205-3.
- Barry Strauss. La guerra di Troia. Laterza, Bari, 2007, ISBN
  978-88-420-8130-2 (Ed. originale: The Trojan War. A New History. New
  York, Simon & Schuster, 2006 ISBN 0-7432-6441-X).
- (EN) Troy: From Homer's Iliad to Hollywood Epic , edito da Martin M.
  Winkler. Oxford: Blackwell Publishers, 2007 (ISBN 1-4051-3182-9;).
- (EN) Wood, Michael. In Search of the Troyan War. Berkeley: University of
  California Press, 1998 (paperback, ISBN 0-520-21599-0).
- Lombardi, Chiara. Troilo e Criseida nella letteratura occidentale. Roma,
  Edizioni di Storia e Letteratura, 2005 (ISBN 88-8498-273-1).
- Baricco, Alessandro Omero, Iliade Roma, Feltrinelli. (ISBN 88-07-49031-5)

Voci correlate

Personaggi

Altre teorie

- Omero nel Baltico

Altri progetti

- Wikimedia Commons contiene immagini o altri file su Guerra di Troia

Collegamenti esterni

- Was There a Trojan War? Maybe so. From Archeology, a publication of the
  Archeological Institute of America. May/June 2004
- The Trojan War at Greek Mythology Link
- The Legend of the Trojan War, mala.bc.ca.
- The Historicity of the Trojan War The location of Troy and possible
  connections with the city of Teuthrania.
- Videos: Ruins of Ancient Troy City, videosofturkey.com.
- (EN, DE) Università di Tubinga: gli scavi di Troia, uni-tuebingen.de.
- (DE) Università di Tubinga: una lezione di M. Korfmann (PDF),
  uni-tuebingen.de.
- (EN) The Greek Age of Bronze "Trojan war", salimbeti.com.

Argo (Grecia)

Argo (in greco: Άργος) è un ex comune della Grecia nella periferia del
Peloponneso di 29.228 abitanti secondo i dati del censimento del 2001.¹

È stato soppresso a seguito della riforma amministrativa detta Piano
Callicrate in vigore dal gennaio 2011² ed è ora compreso nel comune di
Argo-Mykines.

Dista circa cinque chilometri dal golfo di Nauplia.

È una località turistica, dominata dal castello fortezza (il kastro)
incastonato sulla sommità della collina di Larissa, ove ha sede un
importante museo archeologico. La fortezza, edificata dai Franchi sulle
rovine dell'acropoli, fu in seguito modificata dai Turchi e, nel primo
Settecento, dai Veneziani.

L'economia si basa prevalentemente sulle industrie alimentari e del
tabacco.

Nome

La regione di Argo è conosciuta come Argolide, Argolis, or Argeia. Gli
abitanti di Argo sono detti Ἀργεῖοι o Argīvī.

Il nome della città può avere origine pregreca ("Pelasgica") mentre lo è
sicuramente il nome della sua acropoli, Larissa. La città deriva il suo
nome dal suo mitologico fondatore Argo figlio di Zeus e Niobe, figlia di
Foroneo, successe allo zio Apis come Re di Foronea, che ribattezzò dandole
il suo nome. Secondo un racconto, sposò Evadne, figlia di Strimone e Neera,
ed ebbe come figli Ecbaso, Peiras, Epidauro e Criaso. Secondo un'altra
versione, sua moglie era senza nome, e i suoi figli furono Peiras, Forbas,
e Tirinto. Se il nome è di origine indoeuropea probabilmente è collegato
alla radice arg- che significa "brillante" o "splendente" o simili (per
esempio argyros è l'argento).

Mito

Il mito attribuisce la sua fondazione ad Argo i cui discendenti regnarono
per nove generazioni fino al re Gelanore. Questi fu detronizzato da Danao
(nipote di Poseidone e gemello di Egitto), che divenne così il decimo re di
Argo. A questi succedette Linceo (che sposò Ipermnestra), e a questi il
figlio suo, Abante che fu marito di Aglea, e che fu il padre dei gemelli
Acrisio e Preto, di Idomenea e di Lirco, figlio bastardo.

I due gemelli essendo entrambi figli maggiori e pretendendo entrambi alla
successione lottarono a lungo, fino a quando Preto non venne sopraffatto, e
Acrisio poté salire al trono della città di Argo. Preto si rifugiò a
Tirinto e divenne re di questa città.

Secondo il mito³ , dal matrimonio del re Acrisio con Euridice nacque una
figlia: Danae.

Danae è la protagonista del celebre mito, che ha ispirato molti pittori fra
cui Tiziano e Gustav Klimt. Il racconto è questo: un oracolo predisse al re
Acrisio che sarebbe stato ucciso per mano del figlio di sua figlia. Dato
che sua figlia Danae, bellissima ragazza, non aveva ancora figli, Acrisio
pensò bene di rinchiuderla in un appartamento sotterraneo, o forse in una
torre di bronzo; ma Zeus se ne innamorò e la raggiunse sotto forma di
pioggia d'oro. Dalla loro unione nacque Perseo. Quando il re Acrisio seppe
della nascita del nipote fece rinchiudere Danae e Perseo in una cassa che
fu poi abbandonata in mare.

Nonostante i molti ostacoli e pericoli, con l'aiuto di Poseidone, Perseo e
Danae riuscirono a tornare a casa, approdando sull'isola di Serifo.
Acrisio, appena apprese la notizia del loro ritorno, abbandonò la città e
si rifugiò nella rocca di Larissa. Nonostante tutte queste precauzioni, ciò
che era stato predetto si avverò: Perseo fu chiamato a Larissa per
partecipare a dei giochi funebri e lanciando il disco, colpì
involontariamente Acrisio, che morì.

Perseo divenne così re di Argo ma, non sentendosi degno di succedere a un
re che aveva involontariamente ucciso, propose al cugino Megapente,
succeduto al padre Preto come re di Tirinto, di scambiarsi i regni. Poi
fondò Micene, facendo costruire ai Ciclopi delle mura invincibili come
quelle di Tirinto. Micene divenne la capitale del regno.

A Megapente succedette prima il figlio maggiore Ifianira e poi l'altro
figlio Anassagora. Quando le donne argive impazzirono, per colpa di
Dionisio, la loro furia venne scatenata durante il regno di Anassagora. Il
re allora chiese aiuto all'indovino Melampo e a suo fratello Biante che
riuscirono a riportarle alla ragione, grazie alle loro tecniche mediche.
Essi però chiesero in cambio al re un terzo del regno. Quando il re si
rifiutò di accontentarli, le donne tornarono a impazzire e Anassagora
dovette richiamarli e pregarli di guarirle di nuovo, ma questa volta la
richiesta fu di un terzo del regno a testa e il matrimonio con le figlie
del re. Anassagora acconsentì, tenendo per sé solo il terzo del regno
comprendente la città di Argo. Seguirono dunque alcune generazioni in cui i
re furono tre: i discendenti di Anassagora e quelli di Melampo e quelli di
Biante.⁴

Ad Anassagora succedette il figlio Alector (Gr. Ἀλέκτωρ) poi Iphis. Iphis
lasciò il regno a un nipote Stenelo (figlio di suo fratello Capaneo) che fu
uno degli Epigoni nel secondo mitico assedio di Tebe e partecipò alla
guerra di Troia come auriga di Diomede. Questa famiglia regnò più a lungo
di quella di Anassagora e quella di Melampo, e così il regno fu riunito
sotto Cilarabo⁴ .

A Melampo succedette il figlio Antifate, poi il figlio di questi Oicle che
accompagnò Eracle nella sua guerra contro Troia. A Oicle succedette il
figlio Anfiarao che ereditò i poteri di Melampo divenendo indovino e che
morì durante il primo assedio a Tebe (è probabile che uno dei due bronzi di
Riace, quello detto il vecchio, provenga da Argo e rappresenti proprio
Anfiarao). Il casato di Melampo terminò con i figli di Anfiarao, Alcmeone
che morì dopo la guerra degli Epigoni e Anfiloco che dopo la guerra degli
Epigoni partecipò alla guerra di Troia e fu uno dei guerrieri chiusi con
Ulisse nel cavallo, aveva capacità di veggente e fu ucciso da Apollo.

A Biante succedette il figlio Talao, e a questi il figlio Adrasto che fu
l'ideatore della prima e disastrosa mitica impresa contro Tebe,
coinvolgendovi anche Anfiarao. Adrasto lasciò il regno al figlio, Egialeo,
che morì durante la guerra degli Epigoni. Adrasto appresa questa notizia
morì a sua volta di crepacuore. Essendo il figlio di Egialeo ancora
piccolo, divenne re Diomede, nipote Adrasto attraverso il genero Tideoe la
figlia Deipile e fu re di Argo durante la guerra di Troia. Ultimo re di
questa casata fu Cianippo, figlio di Egialeo, salito al trono subito dopo
l'esilio di Diomede e morto senza eredi.

Dopo il regno di Cianippo il trono venne occupato da Agamennone re di
Micene e, dopo il suo assassinio, dal figlio Oreste. Durante il periodo
greco oscuro, Argo scompare dalla storia per ricomparire nel X - XI secolo
a.C.

Argo rappresenta dunque un luogo importante della mitologia greca. Inoltre
sembra che sia il luogo in cui partì la seconda spedizione capitanata da
Agamennone alla conquista di Troia.

Storia

Periodo greco antico

La città sorge ai piedi di una catena montuosa che chiude a nord l'omonima
pianura e che a sud termina nel golfo di Nauplia. Inserita lungo importanti
vie di comunicazione che collegavano il Peloponneso all'Attica ed alla
Beozia, la città poteva contare sulle produzioni agricole della pianura
circostante e sui commerci marittimi che si svolgevano nel vicino porto di
Nauplia.

Ad est ed a ovest della città sorgono due colline, Larissa e Aspis. La
prima fu la sede dell'agglomerato e della rocca micenea, sulla seconda
sorgeva un tempio dedicato ad Apollo Liceo(Lyceios)⁵ ed altri dedicati a
Diomede ed Atena. Ricavato alla base della collina di Larissa è il teatro

Edificata durante l'età del bronzo fu probabilmente rifondata nel 1000 a.C.
come gli altri centri dell'Argolide fu abitata dagli Ioni, poi scacciati
dai Pelasgi, che a loro volta furono sostituiti dai Pelopidi, la stirpe di
Agamennone, re di Micene. Quindi, nel X secolo a.C. i Dori giunsero nella
regione e si mescolarono alle genti che si erano qui stabilite.

La città fu nella Grecia antica la seconda città del Peloponneso ed "una
delle più importanti terze forze nel quadro internazionale greco"⁶ .

Dell'Argo dell'epoca micenea restano ben poche vestigia. La città, insieme
a Micene e Tirinto, doveva far parte dell'organizzazione difensiva
palaziale micenea, che si è persa nei secoli successivi⁷ .

Dopo i secoli bui greci, caratterizzati dalla decadenza dei palazzi micenei
e da un brusco calo della popolazione del Peloponneso, Argo si riformerà
per sinecismo di alcuni piccoli centri situati ai piedi delle due colline⁷
espandendosi poi fino a raggiungere la massima estensione nell'VIII secolo
a.C.

Personaggio fra mito e storia di questo periodo fu il tiranno Fidone. Sotto
la sua guida, fra l'VIII ed il VI secolo a.C. Argo raggiunse l'apice della
sua potenza⁸ arrivando a controllare la maggior parte del Peloponneso, a
dirigere i giochi Olimpici strappando Olimpia dal controllo degli Elei⁹ e
consegnandola ai suoi alleati Pisiati, ad imporre un diverso sistema di
misure (più piccole di quelle ateniesi e dette appunto fidoniane) ed infine
a possedere l'esercito più potente grazie alla introduzione della falange
oplitica. La supremazia militare di Argo nel Peloponneso e su Sparta si
mantenne fino al 600 a.C.

L'espansione si consolidò con la schiacciante vittoria a Isie nel 669 a.C.
contro Sparta, dopo tale scontro le due città furono eterne nemiche.

Estendendo il suo dominio sull'Argolide e su parte del Peloponneso, in
questo periodo espanse la sua influenza alle oramai decadute città micenee
di Tirinto e Micene, occupando Nauplia e il suo porto, espandendosi ad
ovest verso l'Arcadia e a sud lungo il fiume Parnone riducendo gli
occupati, definiti orneati in una condizione di semilibertà simile a quella
dei perieci spartani.

Non dobbiamo infatti dimenticare che la stirpe argolide era dorica, come
gli Spartiati, e quindi con una impostazione politica simile. Ciò che è
interessante nella storia di questa città è l'evoluzione originale che
ebbero le sue forme di governo, sulla spinta delle ricorrenti crisi
demografiche, causate dallo stato di guerra continua, ben descritto da
Isocrate: "Gli Argivi da quando abitano nella loro città sono in guerra con
i confinanti, come gli Spartani, ma con la differenza che questi combattono
contro avversari più deboli, quelli con avversari più potenti, e questo,
come è noto, è il peggiore dei mali"¹⁰ . Anche la città di Corinto e
l'isola di Egina subirono per un certo periodo la supremazia argiva.

Dopo il periodo fidoniano Argo comincia gradatamente a perdere il proprio
predominio. A Nord, nelle città di Sicione e Corinto si affermarono due
dinastie di tiranni, gli Ortagoridi di Sicione e i Cipselidi di Corinto,
fortemente ostili ad Argo che contrastarono non solo il dominio politico e
commerciale argolide ma anche quello culturale (il tiranno ortagoride
Clistene (ca.600 a.C. - 570 a.C.) vieterà la lettura dell'Iliade perché
esaltava troppo le glorie degli eroi argivi¹¹ )

Argo così, con l'andare del tempo, vide diminuire la sua area di influenza
su territori via via più importanti strategicamente, come le città di
Epidauro, Trezene ed Ermione e successivamente l'isola di Egina. Trovandosi
in tale difficoltà nel Peloponneso, Argo dovette cercare alleanze al di
fuori di questa regione. Gli argivi perciò cominciarono ad interessarsi
alle vicende ateniesi ed infatti un contingente di mercenari argivi
aiutarono Pisistrato a divenire tiranno di Atene nel 549 a.C.¹² .

In particolare fu l'intervento di Sparta a ridimensionare definitivamente
la potenza argiva fino ad impedirle il controllo della stessa pianura
circostante. Sparta infatti strappò la città di Tirea al dominio argivo nel
545 durante al cosiddetta battaglia dei campioni che vide gli spartani
vittoriosi se pur con notevoli perdite¹³ . In seguito a questa battaglia
numerose poleis più piccole si posero sotto la tutela spartana.

Dopo aver vinto i Corinti che assediavano l'alleata Megara¹⁴ , Argo subì
altre gravi sconfitte ad opera degli spartani durante il regno del potente
re spartano Agiade, Cleomene I. La prima nel 510 a.C. quando Argo fu
salvata dalle donne che scesero in armi a difendere la città sotto il
comando della poetessa Telesilla¹⁵ . La seconda e più grave nel 494 a.C.,
con la battaglia di Sepeia, nei pressi di Tirinto (gli spartani ebbero qui
l'appoggio della flotta di Sicione ed Egina), nella quale le perdite argive
furono così gravi da provocare una tale crisi demografica che la città
dovette essere governata per un lungo periodo dagli orneati (perieci) dando
origine a quel complesso ed instabile equilibrio politico che
caratterizzerà tutta la successiva storia di Argo¹⁶ .

Erodoto e Pausania forniscono indicazioni sulla situazione politica interna
di Argo durante queste vicende: a Fidone succedette il figlio Leocede¹⁷ che
fu accusato di debolezza e considerato responsabile delle sconfitte subite
e dovette dimettersi¹⁸ , stessa sorte subì il figlio suo Melta¹⁹ la cui
scacciata sancì la fine della monarchia ereditaria ad Argo.

Il potere politico venne controllato dall'Assemblea, dalla Boulè
(un'assemblea ristretta riservata ai più anziani) ed a varie magistrature
come quella dei Damiurghi²⁰ . Rimarrà ancora la figura del re ma sarà
elettiva e con poteri molto limitati (sacerdotali e militari, probabilmente
presiedeva la Boulè).

La sconfitta di Sepeia (Sepia) con la successiva strage di opliti avversari
operata del re spartano Cleomene I causerà un gravissima crisi demografica
in Argo (Erodoto parla di 6000 caduti). Dell'antica aristocrazia dorica
restavano solo vecchi, donne e bambini, fu necessario coinvolgere
nell'amministrazione della città gli schiavi detti douloi o orneati o
perieci. Non vi fu un vero e proprio mutamento istituzionale ma molte
persone nuove entrarono nelle strutture di potere della poleis. L'antica
aristocrazia dovette accettare questo mutamento, conservando il controllo
della Boulè, in attesa che i bambini crescessero ed una nuova generazione
di nobili fosse disponibile²¹ . Argo comunque non venne distrutta (e di
questo gli spartani accusarono Cleomene I), non dovette entrare nella lega
del Peloponneso e poté mantenere l'indipendenza.

La complicata situazione politico sociale creatasi in Argo durante questo
periodo è dimostrata anche dal comportamento ambiguo che la città ebbe
durante la guerra fra Egina ed Atene nel periodo fra la prima e la seconda
guerra persiana. Argo negò l'appoggio agli Egineti in quanto questi avevano
partecipato alla battaglia di Sepia come alleati degli Spartani, ma poi
inviò un contingente di mille volontari al comando di Euribate, un campione
olimpico del pentathlon antico²² .

Quando nel 480 a.C., dopo il consiglio dell'istmo, alla vigilia dello
scoppio della seconda guerra persiana, ambasciatori della greci confederati
contro la Persia vennero a chiedere l'aiuto di Argo²³ , la Boulè argiva
chiese una pace trentennale con Sparta ed il comando di almeno la metà
dell'esercito per partecipare all'impresa (si voleva guadagnare tempo per
permettere alla nuova generazione argiva di divenire adulta)²⁴ . Era una
richiesta non accoglibile che nascondeva anche l'incapacità della poleis a
radunare un esercito efficace in quel periodo²⁵ .

Il mutamento sociale ad Argo è ulteriormente testimoniato dall'introduzione
di una nuova tribù nella suddivisione del corpo cittadino: alle tre
classiche doriche dei Dimani, degli Illei e dei Panfili viene aggiunta
quella degli Irnati che comprendeva la maggior parte dei nuovi venuti. Le
tribù erano suddivise in dodici fratrie. Ogni fratria eleggeva un
magistrato (consiglio dei dodici) con funzioni probabilmente finanziarie
(magistratura interna alle tribù). Ciascuna tribù eleggeva un magistrato
con funzioni sacerdotali: gli ieromnemoni.

Dal 474 a.C. al 470 a.C. sarà in Argo l'ateniese Temistocle che,
ostracizzato da Atene per le sue idee antispartane, tenta da qui di
organizzare una lega antispartana²⁶ . La presenza del grande stratega e
politico ateniese probabilmente favorì ulteriormente il processo di
democratizzazione della città.

Il mutamento della politica estera ateniese sotto il dominio di Cimone, con
il concetto delle due sfere di influenza e la fine della ostilità verso
Sparta, lascerà sconcertati gli argivi che infatti non parteciparono alla
battaglia di Dipea a fianco degli Arcadi contro gli Spartani. Ciò favorì
una ripresa del partito oligarchico nel 468 a.C. Quando i figli degli
aristocratici giunti alla maggiore età ripresero il controllo della città
scacciando gran parte dei nuovi venuti che si rifugiarono a Tirinto
conquistandola. Per un qualche tempo fra le due città regnò la pace ma poi
gli esuli tentarono di riconquistare Argo (Erodoto racconta che furono in
questo consigliati da un certo Cleandro proveniente dall'Arcadia) e furono
definitivamente sconfitti²⁷ . Nel 464 a.C. Argo non approfittò della
debolezza spartana causata da un forte terremoto e non scese in guerra a
fianco dei Messeni probabilmente a causa degli accennati problemi interni.
Ma il processo di democratizzazione era ormai avviato perché i giovani
aristocratici erano cresciuti in una città diversa dal passato ed avevano
ammirazione per la democratica, Atene, nemica di Sparta ed anche perché
stava crescendo una nuova generazione di meticci fra i vecchi e nuovi
cittadini. Il potere dell'assemblea (che raccoglieva tutti i cittadini
adulti) continuò a crescere e le nuove magistrature (come gli artini²⁸ )
ridussero ulteriormente il potere regio fino alla sua scomparsa.

Con la caduta del partito filospartano ad Atene e l'ostracismo di Cimone a
favore di Efialte e Pericle si avrà un riavvicinamento fra Atene ed Argo
con la firma di un nuovo trattato di alleanza²⁹ ed una ripresa del partito
democratico argivo (462 a.C.). Le aspettative si di Atene che di Argo su
questa nuova alleanza erano notevoli ma i risultati non furono quelli
sperati perché Argo non riuscì mai a mettere in seria crisi la supremazia
militare spartana nel Peloponneso, anzi, negli anni successivi, l'ostilità
sia di Argo che di Atene sembrano spostarsi più su Corinto che non Sparta³⁰
e questa fu la causa della cosiddetta prima guerra del Peloponneso.

Durante la seconda guerra sacra Argo sarà fedele alleata di Atene, subendo
anch'essa la sconfitta di Tanagra in Beozia per il tradimento della
cavalleria tessala (i caduti argivi vennero seppelliti ad Atene) e
contribuendo alla successiva vittoria Ateniese sui Beoti a Enofita
sconfiggendo i rinforzi spartani a Enoe, sulla importante via diretta da
Argo a Mantinea.

Dal 451 al 421 a.C. Argo mantenne una politica estera ambigua. Nel 446 a.C.
firmerà insieme ad Atene il trattato di pace trentennale con Sparta e
rimarrà neutrale durante la prima fase della guerra del Peloponneso. È da
notare però che, per la strategia militare adottata da Pericle in questa
fase (solo difendersi a terra ed attaccare per mare), un contributo argivo
alla guerra non era necessario e poi gli argivi erano legati ancora al
trattato di pace trentennale con Sparta che gli ateniesi avevano infranto.
Tucidide però annota la presenza dell'argivo Pollide (se pur in qualità di
privato) fra i membri della missione diplomatica inviata dai peloponnesiaci
al gran re di Persia (per chiederne l'appoggio contro Atene) e che fu
intertercettata in Tracia nel 430 a.C.³¹ . Tutti questi fatti ed anche la
presenza come privato di Pollide nella missione diplomatica verso la Persia
sembrano indicare uno stato di instabilità politica e dissidi in Argo
almeno fino al 421 a.C.³⁰

Nel 421 a.C., allo scadere del trattato trentennale con Sparta, Argo
rifiutò di rinnovare il trattato adducendo come scusa la mancata
restituzione del territorio della Cinuria che gli Spartani avevano
assegnato agli esuli di Egina nel 431 a.C. e che gli Argivi reclamavano
come loro. La potenza spartana si trovava infatti in difficoltà per i
mancati successi nella guerra del Peloponneso ed Argo intendeva
approfittarne³² . Sparta tentò di isolare internazionalmente Argo
stringendo un vero patto di alleanza cinquantennale con Atene, ma il
malumore di Corinto e di altri alleati di Sparta verso la cessazione delle
ostilità contro Atene diede ad Argo nuove possibilità.

Gli ambasciatori di Corinto proposero un'alleanza con Argo incitandola a
divenire la città guida del Peloponneso al posto di Sparta³³ . All'alleanza
aderirono Mantinea, gli Elei, ma non i Beoti. Al rifiuto di adesione alla
nuova lega anche di Tegea, Corinto abbandonò Argo e tornò all'alleanza con
Sparta. Nel frattempo però i rapporti fra Sparta ed Atene erano tornati a
peggiorare ed il partito della guerra in Atene, ora diretto da Alcibiade,
spingeva per la rottura del patto con gli Spartani e per un nuovo trattato
con Argo. Fu così che Atene aderì alla lega degli Argivi³⁴ .

Il primo scontro importante fra l'esercito della nuova lega argiva e quello
della lega del Peloponneso avvenne nei pressi di Tegea nel 418 a.C. e si
risolse in una sconfitta argiva³⁵ non grave tanto dal punto di vista
militare quanto dal punto di vista politico. In Argo infatti prese il
potere un governo oligarchico filospartano che trattò prima una tregua e
poi una vera e propria alleanza con Sparta ed intimò agli ex alleati
Atenisi di rientrare in Attica. Anche Mantinea fu costretta a sottoscrivere
l'alleanza con Sparta³⁶ . Nell'anno successivo i democratici filoateniesi
riprendono il potere approfittando del periodo delle Gimnopedie (feste
sacre spartane durante le quali l'esercito non combatteva)³⁷ . Con l'aiuto
di maestranze ateniesi gli Argivi tentano anche di prolungare le mura fino
al porto onde permettere i rifornimenti via mare anche in caso di assedio,
ma l'intervento militare spartano, al comando del re Agide II, se pur
tardivo, riesce ad impedire il progetto. L'estate successiva lo stratega
Alcibiade con una flotta ateniese sbarca in città per deportare gli ultimi
partigiani del partito filospartano. Termina così anche queste ennesima
guerra civile in Argo con il ritorno della città nell'alleanza con Atene.

Nel 415 a.C. un contingente di opliti scelti di Argo parteciperà alla
disastrosa spedizione ateniese in Sicilia. Saranno proprio questi opliti ad
ottenere la prima vittoria sulle truppe siracusane³⁸ . Molti Argivi
perderanno poi la vita in Sicilia prigionieri dei Siracusani nelle cave di
pietra. Sempre un nutrito contingente di Argivi sarà poi a fianco degli
Ateniesi nel fallito assedio di Mileto che nel 412 a.C. si era alleata con
Sparta.

Periodo romano

Periodo medievale

Argo fece parte dell'impero Bizantino fino alla conquista ottomana. Durante
il XII secolo sulla collina di Larissa, l'antica sede dell'acropoli, fu
costruito un castello, chiamato Kastro Larissa. Argo fu poi conquistata dai
Crociati e poi dalla Repubblica di Venezia finché nel 1483 non divenne
parte dell'Impero Ottomano. Fu riconquistata dai Veneziani comandati dal
doge Francesco Morosini nel 1686 (Guerra di Morea), ma poi riconquistata
dagli ottomani nel 1715 nel corso della guerra Turco Veneta (1714-1718).

Periodo moderno

Durante la guerra greca per l'indipendenza si costituì il consolato
dell'Argolide (26 maggio 1821) nell'ambito del senato del Peloponneso, che
riconosceva un unico presidente (console): Stamatellos Antonopoulos.
Successivamente accettò l'autorità del governo unificato provvisorio e poi
entrò nel regno di Grecia. La città di Argos divenne la capitale di
provincia ed oggi è la più popolosa della periferia dell'Argolide.

Monumenti

- Acropoli greca
- Fortezza medievale di Larissa
- Teatro greco

Note

[1] Censimento 2001 (XLS), ypes.gr. URL consultato il 2 maggio 2011.
[2] piano Kallikratis (PDF), ypes.gr. URL consultato il 2 maggio 2011.
[3] Sofocle, Antigone, 944
[4] Pausania. Periegesi della Grecia XVIII,4
[5] Pausania Periegesi della Grecia XIX,3: La ragione per cui Danao fondò
  un tempio dedicato ad Apollo Liceo [protettore dei Lupi, ndt] è questa.
  Quando egli giunse ad Argo, reclamò il regno contro Gelanore, figlio di
  Stenelo. Molti argomenti plausibili vennero presentati a favore di
  entrambe le parti e coloro che parteggiavano per Stenelo erano pari a
  quelli favorevoli al suo oppositore ... Al tramonto un lupo attaccò una
  mandria che pascolava vicino alle mura della città ed attaccò il toro
  leader della mandria. Gli argivi pensarono che Gelanore fosse come il
  toro e Danao come il lupo. ... Fu perché il lupo vinse il toro che Danao
  vinse il regno.
[6] Argo: una democrazia diversa, introduzione; Di Cinzia Bearzot e Franca
  Landucci Gattinoni;collana storia e ricerche; Vita e Pensiero editore
[7] Argos des origines au synoecisme du VIIIe siècle avant J.-C. di Piérart
  Marcel in Argo: una democrazia diversa. Collana: Storia. Ricerche. Vita e
  Pensiero editore.
[8] Erodoto storie I,2,1: "Argo era, per ogni aspetto, la più importante
  delle città nella regione ora chiamata Grecia"
[9] Erodoto, storie VI,127
[10] Isocrate, Filippo 51-52
[11] Erodoto, storie, V,27
[12] Erodoto storie I,61,4
[13] Erodoto storie I,82
[14] Pausania. Periegesi della Grecia VI,19,13-14
[15] Pausania Periegesi della Grecia II,20,8-9
[16] Il regime politico di Argo e le sue istituzioni tra fine VI e fine V
  secolo a.C.: verso un'instabile democrazia di Paolo A. Tuci in Argo: una
  democrazia diversa. Collana: Storia. Ricerche. Vita e Pensiero editore.
[17] Erodoto, storie, V,127,3
[18] Plutarco, Moralia, 89,e
[19] Pausania, Periegesi della Grecia, II, 19, 2:"Ma negli ultimi tempi gli
  Argivi hanno desiderato la libertà e l'autogoverno e limitarono al
  massimo l'autorità dei loro re ... un regno che era tale solo nel nome.
  Melta, figlio di Leocede, ..., fu condannato dal popolo che lo depose e
  mise definitivamente fine al suo dominio"
[20] Argos: une autre démocratie di Piérart Marcel.
[21] Erodoto Le Storie VI,83: Ma Argo fu così totalmente privata di uomini
  che i loro schiavi presero il controllo di tutti gli affari,
  amministrando e governando finché i figli dei caduti non crebbero. Poi
  questi riconquistarono Argo e scacciarono gli schiavi che si rifugiarono
  a Tirinto, conquistandola con la forza.
[22] Erodoto, Le Storie, VI,92.
[23] Erodoto, storie, VII,145
[24] Erodoto, storie, VII,148,4
[25] Erodoto, Le Storie, VII,149.
[26] Tucidide, La guerra del Peloponneso, I,135,3
[27] Erodoto, Le Storie, VI,83,2.
[28] Tucidide, La guerra del Peloponneso, V,47,9
[29] Tucidide, La guerra del Peloponneso, I,102,4
[30] Argo nel V secolo, ambizioni egemoniche, crisi interne,
  condizionamenti esterni di Cinzia Bearzot in Argo: una democrazia
  diversa. Collana: Storia. Ricerche. Vita e Pensiero editore.
[31] Tucidide, La guerra del Peloponneso, II,67
[32] Tucidide, La guerra del Peloponneso, V,14
[33] Tucidide, La guerra del Peloponneso, V,27-28
[34] Tucidide, La guerra del Peloponneso, V,47-48
[35] Tucidide, La guerra del Peloponneso, V,64-74
[36] Tucidide, La guerra del Peloponneso, V,76-81
[37] Tucicide, la guerra del Peloponneso, V, 82
[38] Tucicide, la guerra del Peloponneso, VI, 70

Voci correlate

- Dulces moriens reminiscitur Argos

Altri progetti

- Wikimedia Commons contiene immagini o altri file su Argo
- Wikivoyage contiene informazioni turistiche su Argo

Tebe (Grecia)

Tebe (in greco antico: Θῆβαι) è una polis beotica, situata a nord del Monte
Citerone, che divide la Beozia dall'Attica, ai limiti meridionali della
pianura della Beozia. Svolse un ruolo importante nella mitologia greca,
luogo delle storie di Cadmo, Edipo, Dioniso e altri personaggi mitici.

Fu la più grande città della Beozia e fu a capo della Lega beotica. Fu una
grande rivale di Atene, e si schierò con l'Impero Persiano durante la
Seconda guerra persiana. Con la vittoria nella battaglia di Leuttra nel 371
a.C., Tebe, sotto il comando di Epaminonda, divenne la città egemone greca,
riuscendo a sconfiggere Sparta e la Lega Peloponnesiaca, ma l'età d'oro
della polis beotica non durò più di un decennio. Il Battaglione sacro di
Tebe, un'unità militare d'élite, è noto per essere caduto nella battaglia
di Cheronea nel 338 a.C. contro Filippo II e Alessandro Magno.

Nel periodo miceneo attirò l'attenzione degli invasori Dori. La sua
posizione centrale nella piana beotica fece diventare Tebe la polis
dominante della Beozia, e sin dall'età arcaica i suoi abitanti cercarono di
stabilire la supremazia completa sulle altre città che circondavano o erano
nei pressi di Tebe.

Storia

Origini

Sui più antichi abitanti della Beozia, e quindi anche di Tebe, non si hanno
dati sicuri. I reperti archeologici mostrano che l'acropoli della Tebe
antica, la cosiddetta "Cadmea", era abitata già nell'età elladica (III-II
millennio a.C.). Sono stati rinvenuti manufatti del XVI secolo a.C.,
perfino affreschi, che mostrano contatti di Tebe con la Creta minoica. In
seguito Tebe fu un potente centro miceneo fino a quando il palazzo e le
mura non furono distrutti poco tempo prima della Guerra di Troia (ca. 1200
a.C.)¹ .

Più tardi in Beozia fu costituita, probabilmente per difesa dalle mire
espansionistiche di Orcomeno, la lega beotica, una confederazione che
comprendeva inizialmente 13 o 14 città, nessuna delle quali predominava
sulle altre² . A Tebe la monetazione è documentata a partire dal VII secolo
a.C. Attorno al VI secolo a.C. Tebe divenne, all'interno della Lega
beotica, la città egemone, ossia la città a cui spettava il comando in caso
di guerra. L'egemonia tebana minacciava l'uguaglianza effettiva dei membri
della lega, suscitando i tentativi separatistici di alcune importanti città
della Beozia, in particolar modo di Platea, che cercò fin dal 519 a.C.
l'appoggio di Atene³ .

V secolo a.C.

Alla fine del VI secolo a.C., i Tebani ebbero il primo contatto con gli
Ateniesi, che aiutarono il piccolo villaggio di Platea a mantenere la sua
indipendenza contro Tebe, mentre sempre gli Ateniesi nel 506 a.C.
respinsero un'incursione nell'Attica. L'avversione e la rivalità con Atene
spiega l'atteggiamento antipatriottico che Tebe adottò durante la seconda
guerra persiana (480-479 a.C.).

Anche se un contingente di 300 uomini fu inviato alle Termopili,
l'aristocrazia tebana, subito dopo, unì le forze con Serse I di Persia e
con grande forza e zelo combatté al fianco dei persiani nella battaglia di
Platea nel 479 a.C. I greci vittoriosi in seguito punirono Tebe privandola
dell'egemonia sulla Lega beotica. Gli Spartani volevano addirittura
espellere Tebe dall'anfizionia delfica ma questa proposta non fu attuata
per intercessione di Atene; Pausania, dopo un assedio, la conquistò
instaurandovi un governo democratico. Ma i tentativi di instaurare la
democrazia a Tebe fallirono in quanto l'ordinamento democratico
presupponeva una base sociale che non esisteva in Beozia: l'economia in
questa regione era essenzialmente agricola e il potere era nelle mani di
aristocratici latifondisti; l'artigianato e il commercio non erano
sviluppati, le più grandi città in realtà non erano altro che grossi borghi
privi di plebi urbane.

Nel 457 a.C. Sparta, nel cercare una polis che ostacolasse Atene nella sua
avanzata nella Grecia centrale, cambiò la sua politica e Tebe divenne
nuovamente la potenza dominante in Beozia. Gli Ateniesi occuparono la rocca
Cadmea tra il 457 e il 447 a.C.. Anche quando Atene tentò invano di
occupare l'intera Beozia nel 431 a.C., incontrando una fiera resistenza
tebana.

Tebe non riconobbe mai l'egemonia ateniese in Beozia e, dopo le sconfitte
di Atene a Coronea (447 a.C.) e soprattutto a Delio (424 a.C.), la classe
aristocratica riprese il potere a Tebe, che riconquistò il ruolo egemonico
in seno alla lega beotica⁴ .

Nella Guerra del Peloponneso i Tebani, poiché Atene frustrava ogni loro
tentativo di espansione in Beozia, furono fermi alleati di Sparta, che a
sua volta li aiutò ad assediare Platea, città alleata di Atene, e permise
loro di distruggere la città dopo la sua cattura nel 427 a.C.. Nel 424
a.C., i Tebani inflissero una severa sconfitta su una forza d'invasione
Ateniese nella battaglia di Delio, e per la prima volta mostrò la sua forza
militare, dovuta alla tattica della falange obliqua, che l'avrebbe elevata
a potenza predominante in Grecia.

Alleanza con Atene

Dopo la caduta di Atene e la fine della guerra del Peloponneso, i Tebani,
avendo saputo che gli Spartani non avevano intenzione di proteggere le
città loro alleate, ruppero l'alleanza. Tebe, che aveva sollecitato Sparta
a radere al suolo Atene, nel 403 a.C. aveva segretamente sostenuto il
restauro della democrazia nella città dell'Attica, al fine di trovare in
essa una buona alleata contro Sparta. Il mutamento nella politica estera
può essere attribuito a un governo democratico moderato subentrato a Tebe a
quello aristocratico.

Nel 395 a.C., forse influenzati in parte dall'oro inviato dai Persiani,
formarono una lega contro Sparta: la città partecipò al fianco di Atene,
Argo e Corinto alla Guerra di Corinto e vinse le battaglie di Aliarto (395
a.C.) e di Coronea (394 a.C.), ancora una volta dimostrando la superiorità
militare su Sparta. La pace comune di Antalcida (386 a.C.), espressione
dell'egemonia spartana, negava a Tebe l'egemonia sulla Beozia e ordinava lo
scioglimento della lega beotica.

Nel 382 a.C. lo spartano Febida occupò la rocca Cadmea con un colpo di
mano, sostituì i governanti democratici con aristocratici filo-spartani e
pose quindi Tebe sotto il diretto controllo spartano; il re di Sparta
Agesilao II avallò queste gesta permettendo che Ismenia, il principale
democratico popolare tebano, fosse messo a morte⁵ . L'opposizione
democratica in esilio ad Atene, guidata da Pelopida, si alleò con i
moderati rimasti a Tebe, guidati da Epaminonda, e con una impresa audace
riuscì a ripristinare lo stato tebano (379 a.C.). L'episodio segnò l'inizio
di una serie di eventi che culminarono addirittura con l'egemonia di Tebe,
sia pure di breve durata, sul resto della Grecia.

Egemonia tebana

Nelle guerre seguenti con Sparta, l'esercito tebano, addestrato e guidato
da Epaminonda e Pelopida, si dimostrò il migliore della Grecia. Tebe
stabilì il suo potere su tutta la Beozia, e nel 371 a.C. riportò una
notevole vittoria sugli Spartani a Leuttra e i vincitori furono salutati in
tutta la Grecia come liberatori. Alla testa di una grande coalizione e
della Lega beotica, Tebe paralizzò l'economia spartana liberando da Sparta
molti Iloti, la base dell'economia di Sparta.

Nel 362 a.C. i Tebani sconfissero nuovamente gli Spartani nella battaglia
di Mantinea, dove però Epaminonda morì. Poiché anche Pelopida era morto due
anni prima, Tebe rimase senza i due personaggi artefici del successo
militare e in poco tempo il dominio tebano si sgretolò, anche sotto la
pressione del Regno di Macedonia.

Distruzione di Tebe

Nella terza guerra sacra (356-346 a.C.) Tebe, non riuscendo nemmeno a
mantenere il suo predominio sulla Grecia centrale, chiese l'aiuto di
Filippo II di Macedonia, che sconfisse i Focesi ma nello stesso tempo si
intromise negli affari del mondo greco. Il pericolo macedone spinse Tebe ad
allearsi con Atene, ma le forze greche furono sconfitte nella battaglia di
Cheronea: la lega beotica venne sciolta, e Tebe dovette versare alla
Macedonia enormi riparazioni di guerra e accettare un presidio macedone
nella città.

Nel 335 a.C. i Tebani e gli Ateniesi si ribellarono ancora una volta contro
i Macedoni, ma il successore di Filippo, Alessandro Magno, reagì
immediatamente; mentre le altre città si arresero, Tebe decise di resistere
energicamente. Tuttavia questa resistenza fu inutile: la città fu rasa al
suolo, ad eccezione, secondo la tradizione, della casa del poeta Pindaro e
dei templi dell'acropoli e il suo territorio fu diviso tra le altre città
della Beozia. Inoltre, gli stessi Tebani furono venduti come schiavi.
Alessandro risparmiò solo i sacerdoti, i generali favorevoli al dominio
macedone e i discendenti di Pindaro. La distruzione di Tebe intimorì Atene,
che si sottomise ad Alessandro.

Periodo ellenistico e romano

Cassandro I permise ai tebani di ricostruire la loro città nel 316 a.C..
Tebe fu assediata e presa da Demetrio Poliorcete nel 293 a.C.. La città
riprese la sua autonomia nel 287 a.C. e divenne alleata di Lisimaco e della
Lega etolica. Nel 146 a.C. Tebe fu conquistata da Roma⁶ . Tentò di
ribellarsi ai romani all'epoca delle guerre mitridatiche, per cui nell'87
a.C. venne occupata da Silla che le tolse metà del territorio. Da allora la
decadenza fu irreversibile. Nel II secolo d.C. Pausania il Periegeta
riferisce che Tebe e il territorio circostante erano ormai disabitati, e
che solo poche persone abitavano nella rocca Cadmea⁷ . La città fu
rifondata nel 315, ma da quel momento non fu più parte importante della
scena politica della Grecia.

Storia successiva

Mitologia

Secondo il mito, che non ha conservato memoria delle età precedenti quella
micenea, Tebe sarebbe stata fondata da Cadmo, giunto dalla Fenicia⁸ . La
notizia della venuta di Cadmo fu suggerita forse dall'esistenza della
"Cadmea". A Tebe regnarono in successione, dopo Cadmo e i suoi discendenti,
re di dinastia beota: Penteo e Polidoro, Nitteo e Laddamo, Nitteo e Laio,
Lico e Laio, Anfione, Laio II, Creonte, Edipo, Eteocle, Creonte tutore di
Laodamante, Tersandro, forse Autesione, poi Tisamene, Damasittone, Tolomeo
e Xanto⁹ .

Note

[1] Andrew Robert Burn, Storia dell'antica Grecia; traduzione di Filippo
  Gentili. Milano: A. Mondadori, 1991, Oscar saggi n. 458, ISBN
  88-04-41149-X, pp. 51-54
[2] Cinzia Bearzot, Federalismo e autonomia nelle Elleniche di Senofonte.
  Milano: Vita e Pensiero, 2004, ISBN 88-343-1113-2
[3] Marta Sordi, "Mitologia e propaganda nella Beozia arcaica" in Scritti
  di storia greca in Marta Sordi, Scritti di storia greca, Milano: Vita e
  Pensiero, 2002, pp. 271-82, ISBN 88-343-0683-X, ISBN 978-88-343-0683-3
[4] M.A. Levi, "XIV, Le istituzioni della polis" in Peter Levi et al., La
  Grecia e il mondo ellenistico, op. cit., pp. 306-357
[5] Senofonte, Elleniche, V, 2, 35-37.
[6] Uberto Pedroli, La Beozia dalla restaurazione di Tebe alla riduzione a
  provincia romana. Pistoia: Giuseppe Fiori, 1899
[7] Pausania, Descrizione della Grecia op. cit., Libro IX, VII, pp. 226-8
  (on-line)
[8] Pausania, Descrizione della Grecia op. cit. IX, V, pp. 220-1 (on-line)
[9] Louis Mayeul Chaudon, Nuovo dizionario istorico: ovvero, Istoria in
  compendio di tutti gli uomini, che si sono renduti celebri per talenti,
  virtù, sceleratezze, errori, &c. dal principio del mondo sino a nostri
  giorni. Napoli: M. Morelli, 1794, pp. 189-190 (on-line)

Altri progetti

- Wikimedia Commons contiene immagini o altri file su Tebe

Micene

Coordinate: 37°44′N 22°46′E﻿ / ﻿37.733333°N 22.766667°E

Micene è un sito archeologico della Grecia, situato nell'Argolide a circa
12 km dal mare e a 9 dalla città di Argo.

È inserita nell'elenco dei patrimoni dell'umanità dell'UNESCO.

Storia

L'origine del nome Micene non è greca; non è impensabile ipotizzare che
questo insediamento sia stato fondato da popolazioni pre-indeuropee oppure
provenienti da Creta (dove già esisteva la ricca civiltà minoica). Nella
mitologia greca Miceneo fondò la città, che fu invece fortificata da
Perseo; la mitologia greca è molto ricca di leggende riguardo alla città di
Micene (come per esempio quelle legate agli Atridi), sintomatiche
dell'importanza che questa città rivestì sulla Grecia dell'età del bronzo
(nel mito "l'età dell'oro" o "l'età degli eroi"), anche se questi miti sono
in parte contraddittori ed assai poco utili per chiarire la vera storia
della città. Questi miti non si riferiscono però alla città protostorica,
ma a quella dell'età del bronzo, da cui provengono la maggior parte delle
rovine attualmente visitabili. Infatti il sito preistorico e protostorico
di Micene fu presto occupato da una nuova popolazione, probabilmente
proveniente dalla parte nord-orientale dei Balcani o dall'Anatolia, di
origine indeuropea e di lingua affine al greco classico, che occupò
progressivamente tutta la Grecia continentale e buona parte di quella
insulare. Proprio per l'importanza, testimoniata anche a livello
mitologico, della città di Micene all'interno di questa nuova civiltà essa
viene definita civiltà micenea, dominando su buona parte della Grecia tra
il 2000 e il 1200 a.C.La civiltà micenea prende dunque il nome dall'omonima
città, ma oltre a Micenei ci si rivolge ad essi anche con il sinonimo di
Achei, nome con cui nell'età della Grecia classica ci si riferiva, tra
l'altro, ad un dialetto (che manteneva particolarità e contatti con la
lingua arcaica greca) ed una parte della popolazione greca stanziata su
buona parte del Peloponneso.

Durante la civiltà micenea la città di Micene era un importante centro
politico-economico-militare a carattere regionale, o forse anche sovra
regionale, con evidenti e massicce fortificazioni (di cui è rimasta ben
conservata la cittadella), un importante palazzo ed una serie di complesse
tombe in cui personalità di riguardo erano sepolte con ricchi corredi. La
città all'epoca era probabilmente molto più estesa della cittadella, ma
pochi resti sono rimasti della città bassa, probabilmente poco fortificata
e costruita con abitazioni deperibili.

Tra il 1200 e il 1100 a.C. la Grecia fu attraversata da una fortissima
crisi, concomitante all'invasione dei popoli del mare (Mediterraneo-Egeo),
che provocarono la totale scomparsa della scrittura, la distruzione della
maggior parte delle città (inclusa Micene, che subì almeno un importante
incendio) e una drastica diminuzione della popolazione e della ricchezza.
Appare più che probabile una distruzione violenta e la maggior parte della
città di Micene entro la fine del XII secolo a.C., sebbene non esistano
prove inconfutabili, e siano ipotizzabili sia attacchi violenti di
popolazioni straniere (come i Dori o i Popoli del Mare), sia guerre civili
fratricide, come testimoniato in chiave mitologica dal mito di Oreste.
Popolazioni di ceppo dorico si stanziarono nelle rovine della città,
ricostruendola o meglio costruendo sopra le rovine achee. Micene, a
differenza di altri importanti centri micenei (come Atene, Argo, Corinto)
non tornò ad essere un centro importante e si mantenne come piccola Polis,
anche se fu comunque abitata permanentemente a differenza di centri come
Tirinto o il palazzo di Nestore, che scomparvero.

La cittadina rimase piccola e poco importante per tutta l'età classica ed
ellenistica, partecipò con meno di 50 opliti alle guerre persiane e a
quelle del Peloponneso. Durante l'età romana era ormai ridotta ad un
piccolo borgo spopolato, o almeno questa è la descrizione che viene data
nel II secolo d.C., quando fu visitata da Pausania il Periegeta. Attorno al
V secolo d.C. la città (ormai ridotta a poche capanne e casupole, un centro
agricolo locale) subì un secondo incendio, in data imprecisata, scomparendo
e venendo parzialmente riedificata, come borgata agricola, nei secoli
successivi in un'altura poco distante.

Archeologia

Gli scavi archeologici furono avviati da Heinrich Schliemann, colui che
ritrovò grazie alla descrizione dei poemi omerici la città che si pensa
essere Troia. Nel 1874 furono scoperte le tombe di alcuni re di Micene,
insieme ai corredi funebri. Ulteriori analisi hanno stabilito che questi
gioielli risalgono ai secoli XVI e XII a.C.

La città aveva una acropoli di forma triangolare, sulla quale sono
rinvenibili la celebre porta dei Leoni, la tomba di Agamennone e il palazzo
reale.

Fra gli oggetti qui rinvenuti, sono da ricordare anche sigilli, ceramiche e
tavolette con iscrizioni.

-
Acropoli di Micene
-
Particolare della Porta dei Leoni
-
Maschera detta di Agamennone, rinvenuta a Micene da Heinrich Schliemann
  (Museo archeologico nazionale di Atene)
-
Una parte del tesoro ritrovato nelle tombe dei re di Micene (Museo
  archeologico nazionale di Atene)

Voci correlate

- Anax
- Architettura micenea
- Lawagetas
- Porta dei Leoni (Micene)
- Tesoro di Atreo

Altri progetti

- Wikimedia Commons contiene immagini o altri file su Micene

Collegamenti esterni

- (EN, FR) Pagina del sito dell'UNESCO relativa a Micene, whc.unesco.org.
- (EN) Pagina del sito Scavi 'Citadel House' Micene, artsweb.bham.ac.uk.
- (EN) Greek age of bronze Armamenti micenei, salimbeti.com.

Creta

Creta (in greco Κρήτη, Kríti) è un'isola della Grecia, la maggiore e più
popolosa del Paese e la quinta per estensione (8 261 km²) tra quelle del
Mediterraneo dopo la Sicilia, la Sardegna, Cipro e la Corsica. Assieme agli
isolotti contigui costituisce la periferia di Creta (in greco Περιφέρεια
Κρήτης, Periféria Krítis), unità amministrativa di primo livello con 623
065 abitanti e capoluogo Candia¹ .

Tra il III e il II millennio a.C. l'isola fu il fulcro della civiltà
minoica, una delle più antiche civiltà avanzate d'Europa, che aveva in
Cnosso, Cidonia e Festo i suoi centri principali. Nel corso dei secoli fu
conquistata e abitata da micenei, greci, romani, bizantini, musulmani
andalusi, veneziani e turchi ottomani fino alla definitiva unificazione con
lo stato greco nel 1913.

Creta è tra le principali mete turistiche della Grecia per via dei numerosi
siti archeologici e naturalistici e per il particolare patrimonio culturale
di cui dispone, espresso attraverso specificità linguistiche, letterarie,
musicali e gastronomiche.

Geografia fisica

Creta dista circa 95 km dalla Grecia continentale e costituisce il limite
meridionale del mar Egeo e quello settentrionale del mar Libico. Su tutti i
lati è circondata da un gran numero di isole minori e isolotti, tra cui
Gozzo, il punto più meridionale dell'Europa fisica² .

Il suo nome proviene dalla presenza di una grandissima quantità di creta (o
argilla, materiale con cui gli abitanti costruivano utensili e vasi). Ha
una forma stretta e lunga e separa il mar Egeo dal mar Libico. Il suo
terreno è in massima parte montuoso e le pianure costituiscono una
percentuale modesta del suo territorio. Fra queste la più importante è la
piana di Messarà, posta nella zona centro-meridionale.

Tra i massicci montuosi i più importanti sono:

- Il massiccio del Monte Ida che culmina a 2.456 metri
- I Sipanieli (i monti bianchi) che raggiungono un'altitudine di 2.454
  metri
- Dikti Oros la cui cima più elevata raggiunge i 2.146 metri.

Le coste sono in genere molto frastagliate ma esistono profonde differenze
tra la costa settentrionale e quella meridionale. La prima è più densamente
popolata a causa delle catene costiere che scendono più dolcemente verso il
mare. La seconda invece è per lo più ripida e scoscesa ed ha un clima molto
più secco ed è stata sempre poco popolata.

Isole minori

Numerose sono le isole e gli isolotti che si trovano a breve distanza da
ambedue le coste. Alla costa settentrionale appartiene l'isola di Dia
(municipalità di Gouves). Alla costa meridionale appartengono le isole di
Gozzo, Mikronissi e Chrysi.

Storia

Origini

La prima civiltà mediterranea risale all'età del bronzo 3000 a.C., e venne
definita "minoica", termine derivato da Minosse e coniato dall'archeologo
britannico Arthur Evans, che riportò alla luce la città di Cnosso a Creta.

La vantaggiosa posizione geografica dell'isola favorì il sorgere di un
fiorente impero marittimo che dal Mar Egeo controllava una rete commerciale
che raggiungeva l'Egitto, la Siria, le regioni a nord del mar Nero e
l'Occidente.

La civiltà cretese presenta una scrittura geroglifica cuneiforme denominata
"lineare A", che, a differenza della scrittura "lineare B" micenea, non è
stata ancora decifrata; una testimonianza di questa scrittura è la
tavoletta di Festo. Il centro economico e politico di Creta erano i
palazzi. Possiamo benissimo capire che la popolazione non era propensa alla
guerra, poiché le città non erano protette da mura.

Gli affreschi ritrovati nei palazzi (come nel caso di Cnosso) ci mostrano
scene di cerimonie religiose, processioni, gare tra atleti (la più famosa
era quella del salto del toro) a cui anche le donne potevano partecipare
come anche in veste di sacerdotesse e nelle processioni e decorazioni con
elementi naturalistici. Si pensava che inizialmente si fosse sviluppato un
culto della vegetazione. Molti sono infatti i santuari naturali come le
grotte, fonti e monti, poiché in origine le cerimonie religiose si
svolgevano all'aperto, a contatto con la natura. Solo in seguito alcuni
locali vennero dedicati al culto anche all'interno dei palazzi. Sulle
divinità minoiche si sa poco: l'unica figura ritrovata è femminile ed è
ritratta in tante piccole statuette. In lei gli studiosi riconoscono la
grande dea madre che incarna la fertilità; è accompagnata spesso da
serpenti, leoni e uccelli.

La decadenza dei Cretesi

A Thera, oggi Santorini, attorno al 1450 a.C. esplose un vulcano. Seguì una
catena di terremoti di cui risentì anche Creta, da quel momento in poi
iniziò la sua decadenza, di cui non sono trovate le ragioni. Nel 1400 a.C.
circa, Creta non seppe resistere all'invasione dei Micenei, un popolo
bellicoso della città di Micene, posta nel Peloponneso: il grande palazzo
di Cnosso venne nuovamente distrutto e non fu più ricostruito.

Il declino progredì ed accelerò nell'XI secolo a.C. quando i Dori
occuparono interamente l'isola di Creta. Da allora Creta non si distinse
più dalle altre città della Grecia; quando altrove fiorivano le polis, lí
vigevano ordinamenti arcaici (leggi di Gortina) e Creta fu importante solo
come emporio di mercenari. La costituzione di Gortina, a carattere
aristocratico come quella spartana di cui quella cretese fu forse il
modello, prevedeva un governo collegiale di dieci cosmi, magistrati
appartenenti alla nobiltà corrispondenti ai cinque efori spartani i quali
governavano la città con l'assistenza della gherusia, un consiglio di
anziani scelti fra gli ex cosmi. Col dissolvimento dell'impero macedone di
Alessandro Magno (IV secolo a.C.) i Cretesi riuscirono a conservare una
certa indipendenza e l'economia si volse alla pratica della pirateria.

Periodo romano e bizantino

L'esercizio della pirateria portò Creta in urto coi Romani. Quinto Cecilio
Metello la conquistò nel corso di una campagna contro i pirati dal 69 a.C.
al 67 a.C.Nel 34 a.C., a seguito della Donazione di Alessandria, l'isola
venne ceduta da Marco Antonio a Cleopatra d'Egitto; fu in seguito
conquistata da Ottaviano, dopo la battaglia di Azio contro la flotta
egizia. Con la riforma augustea del 27 a.C. venne incorporata nella
provincia di Creta e Cirene e con la riforma dioclezianea fu nuovamente
separata e fece parte della prefettura al pretorio di Illirico, Italia e
Africa. Con la spartizione definitiva dell'impero alla fine IV secolo d.C.
Creta entrò a far parte dell'Impero bizantino.

Dominazione araba

Subì la dominazione araba dall'826 al 961, anno in cui fu riconquistata dal
generale bizantino Niceforo Foca, destinato in seguito a salire sul trono
imperiale.

Periodo veneziano: Candia

In seguito agli eventi della Quarta crociata fu occupata dai Veneziani che
la tennero dal 1204 al 1669 e presero a chiamare l'isola come la sua
capitale, Candia.

Eretta a ducato su modello della madrepatria nel 1212, venne divisa in
feudi raccolti in sei regioni, ciascuna assegnata a coloni di uno dei
sestieri di Venezia. Il governo autonomo dell'isola venne inoltre
organizzato su modello di quello veneziano, attraverso un sistema di
assemblee.

Oggetto di numerose e sanguinose rivolte, sia da parte della locale
popolazione greca sia dei nobili veneziani ivi residenti (1274, 1277,
1283-1299, 1332-1333, 1341-1348), l'ultima ribellione, quella del
1363-1366, portò ad una feroce repressione da parte di Venezia, la quale
privò Creta della sua autonomia e dei suoi privilegi e la pose sotto il
diretto governo della Repubblica, inviandovi stabilmente dei governatori, i
provveditori.

Fiorente centro di commerci, divenne il principale possedimento coloniale
della Serenissima e suo ultimo baluardo nella secolare lotta contro i
turchi.

Periodo ottomano: Girit

Gli Ottomani sbarcarono sull'isola nel 1645 conquistando La Canea e cinsero
d'assedio Candia (o Iraklio, capoluogo dell'isola) che capitolò il 27
settembre 1669, dopo la strenua difesa di Francesco Morosini, durata ben 23
anni, durante i quali la città si ridusse ad un cumulo di macerie (tra i
veneziani i morti furono circa 30 000, tra i turchi 80 000) coinvolgendo
nobiltà e volontari da tutta l'Europa. Nel 1715 capitolava anche la
fortezza di Spinalonga, ultimo baluardo della presenza della Serenissima
sull'isola.

Dal 1832 al 1840 Creta fu sotto la dominazione egiziana. Nel 1867 una
insurrezione fu domata solo parzialmente dall'intervento severo e crudele
di Omar Pascià. In questo ambito è rimasto famoso l'episodio della
battaglia di Arkadi, un monastero a sud di Retimo nel quale si erano
asserragliati numerosi capi della rivolta. Il 9 novembre 1866 esso fu
espugnato, a caro prezzo, dalle truppe turche e tutti i capi della
insurrezione restarono uccisi. Nel 1897, a sostegno di una nuova
insurrezione, prontamente soffocata dal sultano, scoppiò la guerra
greco-turca, a cui seguì l'intervento internazionale in seguito al quale
Creta ottenne uno statuto autonomo, nell'ambito dell'impero ottomano; fu
nominato alto commissario il principe Giorgio di Grecia. Nel 1913, dopo la
fine delle guerre balcaniche, Creta fu assegnata alla Grecia con il
trattato di Londra, stipulato col concordato del conte di Quiesa, Reginaldo
IV.

La seconda guerra mondiale

Il 20 maggio del 1941 le truppe tedesche occupavano Creta con un fulmineo
sbarco aereo navale "Operazione Mercurio" costringendo le truppe
britanniche ad una precipitosa ritirata. Questo capitolo della seconda
guerra mondiale è passato alla storia come battaglia di Creta. L'intervento
costituiva il completamento dell'occupazione della penisola balcanica e
della Grecia realizzato dalle truppe tedesche che avevano invaso la Grecia
dopo il fallimento dell'invasione italiana dell'Epiro e aveva spinto gli
inglesi a intervenire per aprire un fronte balcanico. L'operazione fu
affidata soprattutto ai soldati delle truppe paracadutiste guidate dal
generale Kurt Student.

Nonostante le alte perdite subite, essi riuscirono ad avere ragione delle
truppe del Commonwealth - inglesi, australiani e neozelandesi - anche se
queste avevano nel frattempo ricevuto rinforzi dall'Egitto, mentre a est
sbarcava un corpo di spedizione italiano proveniente dal Dodecaneso. Il 1º
giugno 1941 l'isola era completamente in mano all'Asse. Rimase presidiata
da Tedeschi e Italiani fino all'8 settembre 1943. In seguito all'armistizio
dell'Italia e alla cattura della guarnigione da parte germanica, l'isola
rimase presidiata dai Tedeschi sino al maggio del 1945.

Monumenti e luoghi d'interesse

- Agía Triáda
- Monastero di Arkadi
- Gortina
- Gournia
- Museo archeologico di Iraklio
- Káto Zákros, palazzo minoico
- Cnosso
- Lato
- Mália, palazzo minoico
- Festo (Phaistós), palazzo minoico
- Fourní (Phourni), necropoli
- Tylisos
- Vathypetro
- Preveli: Monastero e spiaggia con palme
- Gole di Samariá
- Monte Ida

Cultura

Musica

Politica

Suddivisione amministrativa

La periferia di Creta è ripartita in 24 comuni (dhimi) distribuiti in
quattro unità periferiche aventi per capoluogo Candia, La Canea, Sitia e
Retimo; l'intero territorio corrisponde a una delle 7 diocesi istituite con
il programma Callicrate, nonché alla chiesa ortodossa di Creta, retta in
status di semi-autonomia da un arcivescovo ma posta sotto la giurisdizione
del Patriarcato ecumenico di Costantinopoli.

Unità periferiche

Comuni

A seguito della riforma in vigore dal 1º gennaio 2011 Creta è divisa nei
seguenti comuni:

- Agios Nikolaos
- Agios Vasileios
- Amari
- Anogeia
- Apokoronas
- Archanes-Asterousia
- Candia
- Chersonissos
- Festo
- Gavdos
- Gortina
- Ierapetra
- Kantanos-Selino
- Kissamos
- La Canea
- Malevizi
- Minoa Pediada
- Mylopotamos
- Oropedio Lasithiou
- Platanias
- Retimo
- Sfakia
- Sitia
- Viannos

Prefetture

Nel vecchio sistema di suddivisione amministrativa, Creta era divisa in 4
prefetture che corrispondono alle attuali unità periferiche.

Economia

La Grecia ha una tradizione agricola, ma dagli anni sessanta ha compiuto un
notevole sforzo di industrializzazione che le ha permesso di essere ammessa
alla Comunità economica europea. Nel settore industriale ha avuto infatti
un forte sviluppo in particolare nel settore tessile (soprattutto cotone,
ma anche fibre sintetiche) nel settore alimentare (industrie vinicole,
zuccherifici, oleifici, birrifici) e nella manifattura del tabacco.

Il prodotto principale è il frumento, ma vengono coltivati anche l'orzo, il
mais, il riso e l'avena. L'olio di oliva è una produzione importante per la
Grecia (è il terzo produttore al mondo), inoltre produce uva (da cui si
ricavano vini, rinomati anche all'estero) e gli agrumi, destinati in buona
parte all'esportazione, oltre che miele.

Infine, di grande importanza ed in continua crescita, è il contributo del
turismo con il sorgere di numerosi alberghi e villaggi turistici con
animazione.

Infrastrutture e trasporti

Aeroporti

Sull'isola vi sono sei aeroporti di cui tre con traffico commerciale³ :

Sport

Calcio

Persone legate a Creta

- El Greco (1541-1614), pittore
- Zach Galifianakis, attore
- Nikos Kazantzakis (1883-1957), scrittore

Note

[1] Candia è, inoltre, il nesonimo in lingua veneta.
[2] Se si considerassero i Paesi dell'Unione europea, ad esempio, il punto
  più meridionale sarebbe Akrotiri, sull'isola di Cipro; se si considerasse
  l'Europa continentale, escluse le isole, il punto meridionale estremo
  sarebbe Punta de Tarifa, in Spagna.
[3] Dagli aeroporti di Heraklion, Chania e Sitia.

Voci correlate

- Isole della Grecia
- Stile di Kamares
- Lira cretese
- Graviera Kritis
- Amphimalla
- Anopoli
- Apollonia (costa nord di Creta)
- Axo

Altri progetti

- Wikiquote contiene citazioni di o su Creta
- Wikimedia Commons contiene immagini o altri file su Creta
- Wikivoyage contiene informazioni turistiche su Creta

Ittiti

Gli Ittiti (o Hittiti o anche Etei¹ ² ) furono un popolo indoeuropeo che
abitava la parte centrale dell'Asia Minore nel II millennio a.C. e il più
noto degli antichi popoli anatolici.

Storia

I risultati degli studi sulla storia ittita sono in continua evoluzione per
la grande quantità di materiale in tavolette d'argilla (recuperato
principalmente nella capitale Hattuša ma anche in altri siti come le rovine
di Suppinuwa, importante centro amministrativo ittita) a disposizione degli
studiosi che deve ancora essere tradotto e interpretato. Ogni conclusione
riguardo alla storia ittita deve quindi essere assunta come provvisoria e
la branca degli studi storici detta Ittitologia deve essere vista nella sua
progressione continua. Questa continua progressione e revisione rende anche
conto delle numerose controversie e opinioni divergenti fra gli studiosi
del settore.

Lo studio della storia di questo popolo, inoltre, non può essere disgiunto
dallo studio sia storico-archeologico sia filologico e linguistico dei
popoli limitrofi per le forti influenze reciproche, testimoniate anche dal
gran numero di lingue in cui è scritto il materiale ittita (sumero,
accadico, ittita, geroglifico e cuneiforme, luvio, ugaritico, ecc.). Questa
molteplicità di lingue parlate sembra significare che il regno ittita era
abitato da popoli diversi. Il nome Ittiti è infatti nato in epoca moderna,
derivato dal termine biblico Hitti (che era però riferito ad alcune tribù
Cananee della Palestina); questi uomini in realtà definivano loro stessi
come popolo della terra di Hatti, senza utilizzare designazioni etniche, ma
in base alla localizzazione geografica³ . L'affermazione del nesita (o
ittita) come lingua più diffusa nel regno può essere spiegato sia con il
fatto che questa lingua si era già diffusa dalla città di Nesa-Kanesh alla
maggior parte dell'Anatolia ancora ai tempi delle colonie commerciali
Assire (i Karum) come lingua internazionale dei commerci⁴ , sia col fatto
che essa veniva usata dalla famiglia reale e dagli amministratori del regno
come lingua sia ufficiale sia quotidiana (era quasi una caratteristica
distintiva della classe dominante)³

La storia del popolo ittita viene abitualmente divisa in due fasi: antico
regno o impero e nuovo regno o impero, con eventualmente una fase
intermedia. Anche questa suddivisione però presenta problemi, mancano
infatti nella storia ittita importanti cambiamenti tali da giustificare una
divisione in periodi diversi (come accade invece per la storia egiziana e
assira). Durante tutti i 500 anni della storia ittita questo popolo è stato
dominato da re appartenenti tutti a un ristretto numero di famiglie fra
loro imparentate (seguendo la linea femminile, regine e principesse, la
linea dinastica è molto ristretta). Se è vero che la storia dei reali
ittiti è stata funestata da numerosi colpi di stato e usurpazioni, questi
episodi avvenivano sempre all'interno della stessa famiglia reale. Una
suddivisione in due fasi (come quella seguita in questa pagina: Antico e
Nuovo Regno) può avere solo lo scopo di rimanere sulla traccia di una
convenzione didattica ormai consolidata anche se basata su considerazioni
ormai superate⁵ .

Dalle origini all'Inizio dell'Antico regno

L'insediamento in Anatolia

Il presunto arrivo degli Ittiti in Anatolia, dalle steppe a nord del Mar
Nero attraverso il Caucaso oppure, più probabilmente, da ovest attraverso i
Balcani, è di difficile datazione, posta la problematicità dei collegamenti
di movimenti migratori con mutamenti della cultura materiale attestati
archeologicamente (collegamento abituale, ma semplicistico).

Dovette trattarsi di un fenomeno di notevole durata, che portò in Anatolia
varie ondate di popolazione indoeuropea, e a questo insediamento
scaglionato probabilmente risalgono le differenze linguistiche tra i vari
gruppi della famiglia linguistica anatolica (pure assai affini tra loro):
oltre agli Ittiti (al centro) vi erano i Luvi (a sud) e i Palaici (a
nord-ovest).

Tutti questi nuovi arrivati si sovrapposero all'antica popolazione non
indeuropea, che viene chiamata convenzionalmente Hatti; in passato la
lingua dei Pre-Ittiti era detta hattili ("della terra di Hatti"), mentre la
lingua di quelli che chiamiamo Ittiti era detta nesita ("della città di
Nesa-Kanesh"). La situazione etnico-linguistica dell'area ittita è
ulteriormente complicata da infiltrazioni hurrite nel sud-est. Tale quadro
è già sostanzialmente costituito quando i testi paleo-assiri (sec.
XIX-XVIII a. C.) rinvenuti a Kültepe (antica Kanes) e in altre località
della Cappadocia offrono per la prima volta ricco materiale onomastico
anatolico.

La fase delle città Stato

Gli Hatti si erano progressivamente organizzati in staterelli di raggio
cittadino. La documentazione, essendo costituita da lettere e documenti
contabili dei mercanti assiri che frequentavano la regione, offre un quadro
parziale, ma risulta chiaro che gli Stati anatolici erano indipendenti
politicamente rispetto all'Assiria, con la quale intrattenevano solo
rapporti commerciali. La diffusione dell'uso del bronzo (lega di rame con
stagno al 10%) rendeva sempre più importante il consolidamento di strutture
amministrative cittadine in grado di regolare i commerci. L'Anatolia
infatti era relativamente ricca di rame ma priva di stagno, che doveva
essere importato dal sud est mesopotamico.

I regni locali erano numerosi: oltre a quello di Kaneš c'erano Burushanda,
Salatiwar, Tarhumit, Nenassa, Zalpa, Hattuša, Hahhum, e tanti altri (per lo
più di incerta localizzazione). Il re di Kaneš, Zipani, e il re di Hattuŝa,
Pamba, citati nella tavoletta KBo III 13 (CTH 311.1), figurano nella lista
dei diciassette regni che si ribellarono al potere del re akkadico
Naram-Sin, dato che dimostra sia il potere raggiunto da questi regni sia la
loro capacità di operare militarmente collegati.

Fiorisce l'Impero degli Ittiti

Intorno al 2300 a.C. un gran numero di questi insediamenti soprattutto
nell'ovest e nel sud, vanno incontro a una rapida decadenza e la
popolazione autoctona viene progressivamente sostituita da popolazioni di
lingua indoeuropea: I Luvi nel sud-ovest, i Palaici al nord e gli Ittiti
(che parlavano una lingua detta nesite) al centro e all'est. Intorno al
2000 a.C. gli Ittiti, una popolazione di pastori nomadi provenienti dalla
Russia meridionale, fondarono un regno nella penisola anatolica
(nell'attuale Turchia).

Il fondatore dell'impero ittita fu il re Pitkhana di Kussara (circa 1800
a.C.), che riuscì a riunire alcune tribù sotto il protettorato della città
di Kutelpe; era questo il primo nucleo del futuro impero ittita e il primo
nucleo unitario per questo popolo fino ad allora organizzato in città stato
indipendenti. A Pitkhana successe il figlio Anittas che estese il dominio
di Kussara conquistando le città di Nesa, che divenne prima capitale del
regno ittita, e Ḫattuša, la quale fu distrutta, senza che se ne conoscano
le ragioni. Nesa, come capitale ittita raggiunse un certo grado di
sviluppo. Cento anni dopo, sotto il regno di Hattušili I, Ḫattuša, situata
nell'Anatolia centrale, a est di Ankara, venne ricostruita e fortificata e
divenne la vera capitale degli Ittiti. Divenuti abili guerrieri, gli Ittiti
estesero i loro domini anche nella Mesopotamia dove nel 1595 a.C. giunsero
a conquistare la stessa Babilonia.

L'Antico Regno

Dalla stessa città di Kussara proviene la dinastia che diede vita al primo
grande regno ittita. Ne fu iniziatore il re Labarna I (ca. 1680-50), figura
in parte leggendaria e additata dai successori come modello di buon governo
e di successo politico e militare. Certo è che con Labarna, Kussara, da
regno cittadino, divenne capitale di uno Stato regionale abbastanza vasto,
che toccava forse il Mar Mediterraneo.

Il suo successore Labarna II, dopo aver trasferito la capitale a Hattusa,
mutò il suo nome in Hattušili I (ca. 1650-20). Egli continuò l'espansione
militare sia verso ovest sia verso la Siria settentrionale, con la
conquista di Ursum, Hassum, Hahhum, Alalakh.

Lo Stato ittita venne così a fronteggiare il potente regno di Yamkhad
(Aleppo) col quale iniziò una dura lotta. Ai successi militari non si
accompagnò la solidità politica interna; lo attestano una rivolta generale
verificatasi mentre il re era impegnato contro Arzawa, e soprattutto il
"Testamento di Hattušili I" col quale il re diseredava i suoi discendenti
diretti e designava come erede un nipote adottato come figlio, Muršili I,
denunciando le trame cui era stato sottoposto all'interno stesso della
corte e della famiglia reale⁷ .

Muršili I (ca. 1620-1590) proseguì l'espansione verso sud-est, realizzando
la conquista e annessione di Aleppo, e persino in una fortunata spedizione
contro la lontana Babilonia, dalla quale riportò ricco bottino e gran
prestigio⁸ .

Lo Stato ittita in questa fase (detta "Antico Regno") mostra vitalità ed
energia soprattutto sul piano militare, ma anche una forte instabilità. In
effetti il re doveva difendere la struttura del potere dall'ingerenza della
potentissima cerchia nobiliare e forse anche dell'assemblea, il Panku, il
cui compito era eleggere il nuovo sovrano in base alle sue gesta eroiche in
battaglia, una volta morto quello in carica.

Le contraddizioni interne diventarono presto vistose: Muršili I fu ucciso
dal cognato Hantili I, che gli succedette sul trono dando inizio a una
lunga serie di torbidi intrighi e parallelamente alla decadenza politica
del regno antico (i possedimenti siriani andarono perduti).

Decadenza dell'Antico regno

Congiure a catena fecero salire al trono Zidanta I (che uccise il figlio di
Hantili), poi Ammuna (che uccise suo padre Zidanta), poi Huzziya I, infine
Telipinu (ca. 1525-1500). Quest'ultimo si presentò come restauratore
dell'ordine e descrisse a tinte fosche il regno dei suoi predecessori; ma
il testo delle "Riforme" da lui promulgate sembra puramente velleitario.
Sul piano internazionale lo Stato non aveva più la preminenza assoluta
neppure in Anatolia, come mostrano trattati stretti su un piano paritetico
tra i re ittiti e quelli di Kizzuwatna.

La situazione peggiorò ulteriormente per l'ascesa del regno di Mitanni che
conglobò nella sua sfera di influenza sia Aleppo sia Kizzuwatna.

Il Medio Regno

Il Medio Regno, che si suole far iniziare alla morte di Telipinu, si riapre
con un lungo periodo per il quale non disponiamo ancora di fonti accurate e
che sembra essere nuovamente caratterizzato da conflitti interni e
sconfitte. Il primo sovrano documentato e con cui Hattuša recupera
floridezza e stabilità è Tuthaliya I, autore di numerose campagne
anatoliche (contro Arzawa, la confederazione di Aššuwa, i Kaška del Mar
Nero, i Hurriti e la regione di Išuwa) e della presa di Aleppo (persa dopo
il regno di Muršili I). La conquista di Kizzuwatna determina l'introduzione
di elementi hurriti nella cultura ittita, fra cui l'uso del doppio nome
anatolico-hurrico dei sovrani e delle loro consorti. Al regno di Tuthaliya
va ricondotto anche il primo trattato con l'Egitto (Trattato di Kuruštama),
che prevedeva l'invio di manodopera ittita nel paese africano in segno di
amicizia. Successore di Tuthaliya è Arnuwanda I, per il quale la fonte
principale è costituita dagli Annali, in cui l'introduzione storica narra
di come egli fosse stato scelto da Tuthaliya I nonostante non fosse suo
figlio (procedura dell'antiyant-, derivante da anda iyant- "colui che è
andato dentro"⁹ , per cui il marito entra a far parte a pieno titolo della
famiglia della sposa, in questo caso figlia di Tuthaliya e della regina
Nikalmati). Periodo caratterizzato da guerre e incursioni nemiche. Aleppo e
le città siriane perdute in seguito alla fine dei conflitti tra l'Egitto e
Mittani.
Il Medio Regno si conclude con il regno di Tuthaliya III, ampiamente
documentato dalle tavolette ritrovate nei siti di Hattuša, Maşat (antica
Tapigga) e Ortaköy (antica Šapinuwa). La capitale venne probabilmente
spostata a Šamuha, la cui collocazione odierna è sconosciuta. Di questo
periodo sono le due lettere scambiate tra la corte di Arzawa e quella
faraonica, le prime lettere in lingua ittita mai trovate, scoperte nel sito
di Tell Amarna.

Il Nuovo Regno o Periodo Imperiale

Šuppiluliuma I e Muršili II

Verso il 1400 a.C. il Paese fu attaccato e saccheggiato da nemici esterni
di varia provenienza, e anche la capitale fu incendiata. Fu Šuppiluliuma I
(ca. 1344-22) a ristabilire dapprima la sicurezza del territorio ittita
lottando contro i barbari Kaska del nord anatolico, e a portare poi lo
stato a un nuovo inserimento internazionale e infine a una posizione di
preminenza quale mai aveva raggiunto. Con l'Egitto venne a un accordo per
la spartizione della Siria, mentre la trasformazione di Mitanni in regno
vassallo degli Ittiti portò Šuppiluliuma a cominciare rapporti ostili con
l'Assiria.

Muršili II (ca. 1321-1295) fu impegnato soprattutto all'ovest, contro i
vari regni di Arzawa ai quali impose trattati di vassallaggio: gli Annali
del re mostrano che il mantenimento dell'impero era ottenuto solo a costo
di continue spedizioni militari.

Muwatalli e la Battaglia di Qadeš

Muwatalli II (ca. 1295-1272) si scontrò ben presto con le velleità
espansionistiche del giovane faraone egiziano Ramses II, il quale cercò di
sottrarre agli ittiti alcuni dei possedimenti siriani, in modo particolare
il regno di Qades e il regno di Amurru, con i suoi preziosi porti sul
Mediterraneo. I due popoli si fronteggiarono nella Battaglia di Qadeš (ca.
1274), che pur conclusasi senza una vittoria netta da parte di nessuno dei
due popoli, vide, comunque, gli ittiti rientrare in possesso dei territori
siriani di Qadeš e Amurru, che avevano precedentemente defezionato dalla
parte degli egiziani. In ogni caso, la battaglia venne rivendicata come
vittoriosa sia dagli Ittiti che dagli Egizi¹⁰ ¹¹ .

In politica interna Muwatalli si rese protagonista dello spostamento della
capitale che da Hattusa fu trasferita più a sud, a Tarhuntassa; parimenti
il sovrano affidò al fratello Hattusili III la difesa del nord dell'impero
contro i turbolenti nomadi Kaska.

Gli ultimi re

Dopo il breve regno di Urhi-Tesub, Hattusili III prese a sua volta il
potere (ca. 1265-37), mutò politica venendo a un trattato di pace con
Ramses II (1259 a.C.) al quale diede, successivamente, in moglie (1246
a.C.) sua figlia suggellando così un'alleanza che in effetti non venne più
turbata. Tudhaliya IV (ca. 1237-09) poté così riservare tutte le sue
energie allo scontro con l'Assiria, che aveva da tempo annesso Mitanni e
fronteggiava gli Ittiti sull'Eufrate.

La frontiera dell'Eufrate resistette, ma l'impero cominciò a disintegrarsi
dall'interno: i vassalli siriani dipendevano ormai dai re (di origine
ittita) di Karkemiš, mentre nel sud-ovest anatolico gli Ittiti ebbero non
pochi problemi con alcuni gruppi etnici locali, primo fra tutti i Lukka,
come dimostrano le iscrizioni in geroglifico di Tudhaliya IV.

Gli ultimi re ittiti, Arnuwanda III (ca. 1209-07) e Šuppiluliuma II (ca.
1207-1180) sembrarono preoccupati soprattutto di assicurarsi la fedeltà
sempre più sfuggente dei vassalli e dei funzionari di corte.

Il collasso dell'età del Bronzo e l'invasione dei Popoli del mare

La fine dell'impero Ittita, attorno alla decade degli anni 1170 a.C., ebbe
luogo nel contesto generale della crisi delle civiltà dell'età del Bronzo
nel Mediterraneo orientale e nel vicino oriente. Tra le cause di tale
crisi, che sono ancora oggetto di dibattito tra gli storici, ci furono gli
attacchi dei cosiddetti popoli del mare (Lici, Achei-Micenei, Filistei¹² ).
L'impatto di queste genti indoeuropee fu causa di profonde trasformazioni
in Egitto, nell'area del Mar Egeo e nel vicino Oriente dove favorì
l'emergere di un nuovo popolo di origine semitica: gli Assiri.

Gli Stati neo-ittiti

La fine dell'impero non coincise dovunque con la fine della storia ittita.
Nella situazione politicamente ed etnicamente mutata dopo il 1200 emerse
tutta una serie di piccoli stati detti "neo-ittiti", caratterizzati
dall'uso della scrittura geroglifica anatolica nelle iscrizioni
monumentali.

Stati neo-ittiti sono presenti in Siria (Karkemiš, Hattina), in Cilicia
(Que, Hilakku), nell'alto Eufrate (Kummuh, Melid, Gurgum) e in Cappadocia
(Tabal, che è l'unico di una certa estensione).

Tra i sec. XI e IX la situazione politica internazionale abbastanza fluida
permise loro notevole libertà di esistenza; ma col crescere della potenza
dell'impero neo-assiro la loro sorte fu segnata.

La vittoria di Tiglatpileser III sugli Urartei (743) rese gli Assiri
padroni della zona neo-ittita, e i singoli stati dovettero capitolare e
furono ridotti a province assire dallo stesso Tiglatpileser, e dai suoi
successori Salmanassar V e Sargon II tra il 740 e il 710¹³ .

Il nome degli Ittiti fu ancora usato per qualche secolo, con un significato
diverso: gli Assiri continuarono a chiamare Hatti la Siria settentrionale e
poi estesero il nome a tutta la regione siro-palestinese, e nell'Antico
Testamento gli Ittiti potrebbero figurare come una delle popolazioni che
abitavano la Palestina prima della conquista israelitica.

Religione

Di natura politeistica come tutta la cultura ittita, la religione nasce per
influsso della civiltà mesopotamica, con un'elaborazione originale di
elementi oriundi ittiti e indigeni pre-ittiti, oltre che mesopotamici.

La religione dell'impero

Formatasi con l'impero ittita la religione è ragione della sua
edificazione, ed è pertanto lecito cercare in essa la chiave della
concezione ittita dell'impero stesso. Punto di partenza fu la situazione
politico-sociale che gli Ittiti trovarono in Anatolia: una costellazione di
città-Stato templari, di tipo mesopotamico, ossia comunità territoriali
facenti capo a un tempio. Gli dei che adoravano sono Tarhunta, Almahasuitta
e Siunasummi.

La penetrazione o la conquista del Paese da parte degli Ittiti consistette
sostanzialmente nella loro sostituzione agli indigeni nel governo dei
templi e delle comunità che ne dipendevano. In altri termini, gli Ittiti si
misero al "servizio" degli dei che ordinavano territorialmente l'Anatolia;
l'espressione "servi degli dei" fu in effetti la definizione che essi
diedero a sé stessi.

Su questa linea dell'acquisizione territoriale intesa come acquisizione di
un servizio divino si sviluppò l'impero. Un solo uomo, colui che era
diventato il capo della comunità templare di Hattu, realizzò l'idea di
sostituirsi gradatamente ai capi delle altre città templari. L'Anatolia
divenne il Paese di Hattu(sas); gli abitanti furono detti Ittiti da Hattu;
e divennero sudditi, sia pure tramite i templi cui facevano capo, di questa
nuova figura di monarca-sacerdote.

Il re-sacerdote

Il re ittita era in effetti un sacerdote: era l'unico che poteva
sacrificare direttamente; gli altri sacrificavano soltanto mediante i
sacerdoti specializzati. La fonte del suo potere era il servizio che
prestava a tutti gli dei che avevano sede in Anatolia; il suo titolo, a
questo riguardo, era quello di "servo degli dei" per antonomasia. Tutti
questi principi d'ordine religioso si rilevano nella realizzazione
dell'impero ittita che si configura come una confederazione di comunità
templari aventi per unico capo quello della comunità templare di Hattu.

Consolidata questa situazione nella regione anatolica, poteva essere
conquistato anche il resto del mondo: dove si trovavano comunità templari,
si costringevano a riconoscere il re ittita come "servo" del rispettivo
dio; se le città-Stato erano diversamente organizzate, venivano espropriate
ai loro abitanti e ridotte a una città templare, proprietà di un dio,
amministrabile dal re ittita.

Il "servizio" reso dal re agli dei era una specie di sublimazione
dell'originario servizio templare che consisteva sostanzialmente nel
nutrire il dio titolare del tempio, ovvero nel dargli la sua spettanza come
proprietario del suolo su cui viveva la comunità. Il re, invece, offriva,
più che il nutrimento, la sua azione regale: le sue imprese, le sue
conquiste. E così come era scrupolosamente registrato presso ogni tempio
qualsiasi prodotto destinato al dio, il re faceva registrare ogni sua
azione, sia imprese belliche sia cerimonie o altro, che egli dedicava,
sotto forma di atti, agli dei. Tali atti venivano redatti come veri annali
e offerti annualmente; pure annualmente il re doveva recarsi in
pellegrinaggio a tutti i templi dell'impero per dare atto formale del
"servizio" divino da cui derivava il suo potere.

Il pantheon ittita

Di qui la singolarità del politeismo ittita per il quale gli dei non erano
forme di realtà universali, ma di unità territoriali: dio nazionale
dell'impero era un dio sovrano con caratteri del "dio della tempesta"
siriano; il suo nome era indicato con l'ideogramma IM, poi U, comune a vari
dei di località diverse (in una lista, troviamo ben 21 U.). Evidentemente
ogni U si distingueva dall'altro non per una diversa natura, ma per una
diversa sede di culto, e quindi serviva a identificare un territorio. Lo
stesso dicasi della divinità indicata con l'ideogramma mesopotamico UTU
(sole). Risulta esserci più di un UTU, e UTU era anche la dea-sole della
città di Arinna, la quale, nella sistemazione teologica ittita, appare come
sovrana e sposa del dio della tempesta. Ai piedi di questa dea venivano
deposti, come offerta agli dei, gli atti che registravano le imprese del
re.

In questo panorama il pantheon ittita era composto di divinità dall'origine
più varia e non rifletteva una visione del mondo, ma piuttosto denominava
il territorio ittita, dovendo la sua formazione unicamente alle divinità
che gli Ittiti avevano trovato in Anatolia. Il "servizio" agli dei, che
fondava la presenza ittita in Anatolia, comportava il massimo adeguamento
alla volontà divina; il che si otteneva mediante un gran numero di tecniche
divinatorie, tra cui si ricorda, per la sua importanza, l'auspicio, ossia
la consultazione del volo e del comportamento degli uccelli.

Il peccato per eccellenza, anzi il "reato" data la sua punibilità, era la
trasgressione alle norme o agli ordini divini. La ricerca e l'espiazione di
eventuali trasgressioni essendo di fondamentale importanza, acquistò
particolare rilievo l'istituto della confessione. L'idea stessa del peccato
fu personificata in un dio, Wastulassis, che assieme ad altre divinità
astratte come Hantassas (equità) e Istamanassas (esaudimento), a differenza
degli altri dei che ordinavano il territorio, regolavano i rapporti tra
uomini e dei, e quindi il comportamento umano.

La mitologia

Della ricca mitologia ittita si ricordano i due miti più estesi: quello del
dio Telipinu (identificato solitamente con il mesopotamico Tammuz, il quale
scompare provocando la sterilità della terra, ma poi è costretto a tornare
e a ristabilire l'ordine) e quello della lotta vittoriosa del dio
dell'ordine (il "dio della tempesta") contro il serpente Illuyankas,
personificante le forze del caos.

Un terzo mito, quello dell'evirazione del dio-cielo (il mesopotamico Anu)
da parte del dio Kumarbi, va ricordato in quanto, anziché riallacciarsi
alla tradizione mesopotamica, trova un singolare riscontro nel mito greco
della evirazione di Urano da parte di Crono. Un distacco dalla tradizione
mesopotamica, che presso gli Ittiti è presente nelle idee sull'aldilà, nei
rituali, negli scongiuri, nelle formule magiche, ecc., si ha anche nella
pratica funeraria dell'incinerazione.

Arte

L'arte ittita, su cui agì, oltre all'influsso siriaco, una conoscenza più o
meno diretta dell'arte mesopotamica, è nota soprattutto attraverso gli
scavi di Bogazköi (o Bogazkale) (l'antica Hattusa), Çatal Hüyük,
Yazilikaya, che hanno riportato alla luce templi, palazzi, mura e
fortificazioni del periodo imperiale (1400 - 1200 a.C. ca.). Le poderose
mura urbane (Bogazkale, Çatal Hüyük), con imponenti porte incassate fra
torrioni, racchiudevano il palazzo reale e i templi, strutturati in maniera
analoga: basamenti a grossi blocchi quadrati o massicce lastre poste
verticalmente, e parte superiore in mattoni crudi e travi di legno.

L'architettura templare, come è dimostrato dai cinque templi di Bogazkale,
contemplava la presenza di un cortile circondato da numerosi ambienti, di
una sala del trono e di una cella per il simulacro della divinità.

La scultura, monumentale ma non priva di originalità e caratterizzata da
una certa vivacità di resa plastica, è documentata dai rilievi rupestri (il
maggior ciclo è quello del santuario di Yazilikaya, con processione di dei
e dee) dagli ortostati a rilievo (porta di Çatal Hüyük, con processione di
sacerdoti e offerenti guidata dall'imperatore e dall'imperatrice), dai
rilievi che ornano le porte urbane (protomi leonine e sfingi a Bogazkale e
Çatal Hüyük).

Interessanti appaiono anche le manifestazioni delle arti minori, con
particolare riferimento ai sigilli cilindrici finemente intagliati alle
statuette-amuleto d'oro e d'argento riproducenti in piccolo le statue
cultuali dei templi.

Lingua ittita

La lingua degli Ittiti fu ritenuta una lingua semitica per tutto il XIX
secolo; solo nel 1915 fu riconosciuta come indoeuropea.

Media

- La società ittita fa da sfondo al manga Anatolia Story di Chie Shinohara,
  la saga di una ragazza del XX secolo trasportata nel XIV secolo a.C. per
  via di un maleficio.

Note

[1] Enciclopedia italiana Treccani, voce Ittiti
[2] Keller Werner, nel libro La Bibbia aveva ragione (Garzanti ISBN
  881168035-2) alla pag. 217, parla di un certo Asitawanda (o Azitawandas),
  uno dei re degli Etei.
[3] Trevor Bryce: The kingdom of the Hittites; the origins of the Hittites;
  Oxford University press, New York 2005
[4] G. Steiner, The immigration of the first Indo-Europeans into Anatolia
  reconsidered, JIES 18 (1990), 185–214.
[5] per una trattazione più approfondita dell'argomento vedi l'introduzione
  di Trevor Bryce: The kingdom of the Hittites; Oxford University press,
  New York 2005
[6] Francisco Villar, Gli Indoeuropei e le origini dell'Europa, p. 350.
[7] vedi la voce dedicata ad Hattušili I
[8] vedi la voce dedicata a Muršili I
[9] Jaan Puhvel, Hittite Etymological Dictionary. Vol. 1 Words beginning
  with A - Vol. 2 Words beginning with E and I, Berlin - New York -
  Amsterdam, 1984, p. 79.
[10] Deary, pag.17
[11] Deary, p.110
[12] Solfaroli Camillocci G.-Grazioli C., Chronostoria,edizioni SEI, p.
  442.
[13] Giusfredi, 2010:57-60.

Bibliografia

- A. Archi, L'humanité des Hittites: Florilegium Anatolicum. Mélanges
  offerts à E. Laroche, Paris, 1979
- Kurt Bittel, Gli Ittiti, Rizzoli, Milano, 1977; rist. 1983; nuova ediz.
  con il titolo Gli Ittiti: l'antica civiltà dell'Anatolia, Corriere della
  sera-RCS Quotidiani, Milano, 2005
- Trevor Bryce, The kingdom of the Hittites, Oxford University Press, New
  York 2005
- C.W. Ceram, Secret of the Hittites: The Discovery of an Ancient Empire,
  New York, Knopf 1955
- Terry Deary, Gli spaventevoli Egizi, 12ª ed., 1996.
- F. Giusfredi, 2010, Sources for a Socio-Economic History of the
  Neo-Hittite States, Universitätsverlag Winter, 2010.
- O. R. Gurney, The Hittites, Penguin 1952
- Harry A. Hoffner, Gary M. Beckman, Richard Henry Beal, John Gregory
  McMahon, Hittite studies in honor of Harry A. Hoffner, Jr. On the
  occasion of his 65th birthday, Eisenbraus, 2003
- James G. Macqueen, Gli Ittiti: un impero sugli altipiani, Newton Compton,
  Roma, 1978 e successive rist.
- Luciano Marisaldi, Colonne d'Ercole, Zanichelli, 2014.
- Stefano de Martino, Gli Ittiti, Roma, Carocci (collana Le bussole), 2003
- Franca Pecchioli daddi e Anna Maria Polvani, La mitologia ittita,
  Brescia, Paideia 2000
- Gerd Steiner, "The immigration of the first Indo-Europeans into Anatolia
  reconsidered", Journal of Indo-European Studies, 18 (1990), 185–214.

Voci correlate

- Ḫattuša
- Re ittiti
- Scrittura cuneiforme
- Telipinu (divinità)
- Pithana

Altri progetti

- Wikiquote contiene citazioni sugli Ittiti
- Wikimedia Commons contiene immagini o altri file sugli Ittiti

Collegamenti esterni

- Uşaklı Höyük, usaklihoyuk.org.

Mesopotamia

Con il termine Mesopotamia si intende una regione del Vicino Oriente, parte
della cosiddetta Mezzaluna Fertile. Il nome stesso (dal latino Mesopotamia,
a sua volta derivante dal greco μέσος centrale, che sta in mezzo e ποταμός
fiume, con l'aggiunta del suffisso -ia, che in genere porta il significato
di "terra, landa, Paese") la indica come "terra trai fiumi": il Tigri e
l'Eufrate.

Descrizione

La Mesopotamia fu conquistata prima dai Sumeri, poi dagli Accadi, dai
Gutei, dagli Amorrei (Martu in sumerico), dai Babilonesi, dai Cassiti,
dagli Assiri e dai Persiani.

Con il termine Mesopotamia i Greci intendevano la zona settentrionale che
si estende tra il Tigri e l'Eufrate. Con il tempo l'uso di questa
definizione divenne di più ampio respiro, fino a comprendere anche le zone
limitrofe. Oggi possiamo impropriamente definirne i confini indicandoli con
la catena dei monti Zagros ad est, quella del Tauro a nord, steppe e
deserti ad ovest e sud-ovest e, infine, il Golfo Persico a sud (la zona
paludosa dello Shatt al-'Arab). La regione era considerata uno dei corni
della mezzaluna fertile e vi si trovavano, allo stato selvatico, quelli che
sarebbero diventati gli alimenti base della dieta dell'uomo nell'antichità:
cereali, leguminose, ovini e bovini.

Foreste di tipo mediterraneo sulle montagne a nord ospitavano una flora di
querce, pini, cedri e ginepri ed una fauna di animali selvatici quali
leopardi, leoni e cervi che ritroviamo anche nell'iconografia dell'arte
giunta fino a noi. Da questa catena montuosa, il Tauro, parte il percorso
dei due fiumi, molto importante per la popolazione. Difatti ha influito
molto sulla vita e mentalità dei popoli che l'abitavano: sorgendo in una
catena montuosa a clima mediterraneo, entrambi i fiumi erano soggetti ad
una portata variabile e ad improvvise e disastrose inondazioni, tanto che
nel corso dei millenni più volte hanno cambiato il corso del proprio letto.
Proseguendo verso sud, i due fiumi si gettavano nel golfo con estuari
separati ma, con il passare del tempo, costituirono la regione paludosa
dello Shatt al-'Arab unendo il proprio percorso.

Agricoltura

Spesso il bacino mesopotamico viene raffrontato per similitudine con quello
del Nilo, entrambi hanno infatti favorito lo sviluppo delle civiltà umane,
ma con sostanziali differenze. Il grande fiume africano, a causa della sua
nascita in zona monsonica, assicurava piene regolari e feconde grazie al
limo che depositava, mentre il Tigri e l'Eufrate, per la loro
imprevedibilità, furono un importante stimolo per la costruzione di opere
di irrigazione e di regolazione delle acque.

Architettura

Dal punto di vista architettonico sono da considerare di particolare
importanza le cosiddette "ziqqurat", edifici templari a forma di piramide,
caratterizzate da una sovrapposizione di piani, sul cui culmine era
edificato un tempio dedicato al dio della città. Si suppone che le ziggurat
potessero essere utilizzate anche per le osservazioni astronomiche, scienza
in cui i Babilonesi erano particolarmente esperti. La più antica ziqqurat a
noi pervenuta si trova nell'antica città di Ur, sud della Mesopotamia, e
risale all'epoca del re Urnammu (ca. 2050 a.C.)

Storia

La regione fu abitata da tempi remotissimi e qui si sono sviluppate
precocemente importanti civiltà: i Sumeri, gli Assiri e i Babilonesi sono
le più famose, altre (p.es. gli Accadi) ebbero minore fama oppure - come
nel caso per esempio della civiltà persiana e di quella ellenistica -
investirono questa regione insieme irradiandosi da altri centri.

Dopo la conquista araba nel VII-VIII secolo d.C., non si usa più il termine
geografico di Mesopotamia, anche se in linea di principio questo sarebbe
applicabile fino ai giorni nostri.

Cronologia

- Preistoria (dal 5200 al 3100 a.C.). Ubaid, Eridu, Uruk (da Uruk XVIII a
  Uruk IV). È la fase in cui all'uso della pietra si affianca quello del
  rame. La vita associata e stabile si fa viepiù consistente e si avvia la
  c.d. "rivoluzione urbana": Eridu (4500 a.C.), Ubaid (4500 a.C.) e Uruk
  (3500 a.C.).
- Protostoria (intorno al 3000 a.C.). Gemdet Nasr e Uruk III. Gli
  insediamenti iniziano a costituirsi come vere e proprie città
  organizzate.
- Protodinastico I (dal 2900 al 2700 a.C.). Periodo oscuro; qui vanno
  comunque collocate le prime dinastie, postdiluviane, di Kiš e di Uruk
  citate nella Lista Reale Sumerica.
- Protodinastico II (dal 2700 al 2500 a.C.). Si evidenziano le città-Stato
  sumeriche in lotta fra loro. Caso emblematico è la lotta fra la città di
  Kiš e quella di Uruk dove sembra che la prima prevalga sulla seconda. Per
  contrastare il predominio di Kiš sembra attestata un'alleanza tra sei
  città meridionali, primo caso di Stato sovracittadino¹ .
- Protodinastico III (dal 2500 al 2350 a.C.). Questo periodo è conosciuto
  anche come "I dinastia di Ur" la quale comprende 405 re noti
  storicamente. Contemporanea è la dinastia di Lagaš, il cui ultimo
  sovrano, Urukagina, viene sconfitto dal re di Umma, Lugal-Zagesi, il
  quale aveva già sottomesso l'intera nazione sumerica.
- Periodo accadico (sargonico; dal 2350 al 2200 a.C.). Lugal-Zagesi viene
  sconfitto da Sargon (Šarru-kīnu), re del popolo semitico degli Accadi,
  che così conquista l'intero territorio abitato dai Sumeri. I suoi
  successori, Rimuš, Maništušu e Naram-Sîn ne estendono il dominio, ma con
  Šar-kali-šarri inizia la decadenza di questa dinastia: il Sud sumerico si
  rende autonomo con la III dinastia di Ur; da ovest preme un altro popolo
  semita, gli Amorrei (sumerico: Martu; accadico: Amurru); a est, le
  popolazioni pre-iraniche e, a nord, i Ḫurriti, ne minacciano i confini.
- Periodo dei Gutei (dal 2200 al 2120 a.C.). Il popolo dei Gutei (Gutium,
  Luristan) irrompe, provenendo da Est, nell'impero accadico
  conquistandolo. Questo periodo è piuttosto oscuro, ma sotto il regno di
  Gudea la città sumera di Lagaš, che vanta una maggiore autonomia dai
  Gutei, vive una fase di splendore.
- Periodo di Ur III (dal 2120 al 2000 a.C.). Il re di Uruk, e contemporaneo
  di Gudea, Utuḫengal, sconfigge i Gutei e libera la Bassa Mesopotamia dal
  loro dominio, ma un suo generale, Ur-Nammu, lo detronizza, fondando un
  regno che abbraccia tutte le città sumere con capitale nella città di Ur.
  Il figlio di Ur-Nammu, Šulgi, caratterizzerà questo periodo con una
  grande riforma culturale e religiosa, dove la figura del dio Enki
  assurgerà a un ruolo fondamentale. In questo periodo (sotto il regno di
  Šu Sin, 2037-2029 a.C.) i Sumeri erigono un muro (Martu Muriq Tidnim)
  lungo i confini settentrionali (tra il Tigri e l'Eufrate) per impedirne
  l'attraversamento da parte dei nomadi semiti Amorrei.
- Periodo degli Amorrei (2000 a.C.). Durante il regno di Ibbi-Sin, ultimo
  re della dinastia di Ur III, le città meridionali, già infiltrate o
  saccheggiate dai nomadi Amorrei, si rendono indipendenti. Intorno al 2004
  a.C., gli Elamiti (popolo pre-iranico proveniente da est) assediano la
  città di Ur che capitola per fame. Il re, Ibbi-Sin viene fatto
  prigioniero e la capitale sumera distrutta. Nel 2000 a.C. quindi
  l'irruzione degli Amorrei popolo semitico proveniente dalla
  Siria-Palestina, e la distruzione di Ur da parte dei pre-iranici Elamiti,
  estingue l'ultimo regno sumero, condannando al declino culturale e
  linguistico questa etnia. La semitizzazione della Mesopotamia diventa
  inarrestabile e la lingua sumera, e il suo retaggio religioso, restano
  solo un autorevole ricordo per i regni che si succederanno, fino alla
  conquista, nel VI secolo a.C., di Babilonia da parte del persiano Ciro
  II. Dalle ceneri dei regni neo-sumerici di Ur III si formano tre centri
  cittadini a guida semitica (amorrea) che intendono ereditare il glorioso
  passato di Akkad e Ur III, : Isin, Larsa e Babilonia.
- Periodo di Isin e Larsa. Išbi-Erra (2017-1985 a.C.) è il primo re della
  nuova dinastia di Isin che si estinguerà con il suo ultimo re,
  Lipit-Ištar (1873-1869 a.C.), il quale verrà allontanato dalla città. A
  partire dalla fine dinastica di Isin, l'egemonia regionale passa alla
  città di Larsa che, con il re Gungunum (1932-1906 a.C.), riesce a
  sottrarre il controllo delle importanti città di Ur e Lagaš alla dinastia
  di Isin, e della città di Susa agli Elamiti.
- Periodo paleoassiro. Nel Nord della Mesopotamia le città di Aššur e di
  Ninive, abitate da genti di origine autoctona e da semiti stanziatisi
  intorno alla metà del XXX secolo a.C., si liberano, con il crollo
  dell'egemonia di Ur III (intorno al 2000 a.C.), del controllo da parte
  delle dinastie sumere, gettando le basi di quello che sarà il formidabile
  impero assiro.
- Periodo paleobabilonese. A partire dal suo re Sumu-Abum (1894-1881)
  un'altra città si avvia a dominare la zona centrale della Mesopotamia, è
  la città di Babilonia che, con l'erede di Sum-Abum, Sum-al-El (1880-1845
  a.C.), controlla ormai le città di Sippar, Dilbat, Marad, Kiš e Kazallu.
  Nel XVIII secolo a.C. il loro successore, Hammurapi (1792-1750), regna in
  Babilionia. In questo periodo sono sei le potenze che si contendono il
  controllo della Mesopotamia: Larsa, Babilonia, Ešnunna, Yamkhad (attuale
  Aleppo), Qatna e Aššur. Verso la fine del suo regno Hammurapi riesce, con
  alleanze subito sciolte, a sconfiggere le varie potenze concorrenti
  ottenendo infine l'unificazione di quello che era inteso come il regno
  "di Sumer e di Akkad". Le sue conquiste non saranno tuttavia mantenute
  dai re babilonesi che gli succederanno: sotto il re Samsu-Ditana
  (1625-1595), ultimo della dinastia di Hammurapi, l'esercito ittita
  guidato da Muršili I (1620-1590) saccheggia la città di Babilonia,
  violando il tempio del dio poliade Marduk da dove ne trascina via la
  statua.
- Periodo mediobabilonese (Cassiti). Intorno al XVI secolo a.C. la dinastia
  reale del popolo dei Cassiti ( in accadico: Kaššū; originari dei monti
  Zagros), guidati come i Mitanni da un élite indoeuropea, prende il
  sopravvento in Babilonia. Il re cassita Agum II (ca 1550 a.C.)
  restituisce al santuario babilonese la statua del suo dio, Marduk,
  precedentemente prelevata dagli Ittiti e da questi consegnata alla città
  di Khana. Con il re Kara-indaš (ca 1425 a.C.), il regno della Babilonia
  cassita assurge a livello di potenza internazionale, stabilendo contatti
  con le dinastie egiziane.
- Periodo medioassiro. Il re assiro Aššur-uballiṭ I (1363-1328 a.C.) libera
  il suo paese dall'influenza dei Mitanni, avviando un confronto sempre più
  serrato e frequente tra Assiri e Babilonesi cassiti. Dopo il sovrano
  Tiglatpileser I (Tukulti-apil-ešarra I, 1114-1076 a.C.), la potenza degli
  Assiri va declinando.
- Fine del periodo cassita e arrivo in Mesopotamia degli Aramei. I continui
  conflitti con gli Assiri a nord e con gli Elamiti a est rende il regno
  babilonese più debole . Nel 1155 a.C. il re elamita Kutir-Nakhunte
  (1155-1140 a.C.) saccheggia Babilonia, trasferendo la statua di Marduk
  nella capitale elamita, la città di Susa, e ponendo fine alla dinastia
  cassita. Sempre nel XII secolo irrompono nella storia le tribù di pastori
  e predoni degli Aramei (Akhlamu, Aḫlamû; la loro lingua semitica è
  imparentata a quella cananea) che premono lungo i confini assiri.
- Periodo della II dinastia di Isin. Con il crollo dei Cassiti emerge dalla
  città di Isin una nuova dinastia regnante che trasferisce la propria
  capitale a Babilonia. Con Nabucodonosor I (Nabû-kudurrī-uṣur I, 1125-1104
  a.C.) questa nuova dinastia riesce ad allontanare definitivamente gli
  Elamiti dalla Mesopotamia, recuperando da Susa la statua del dio Marduk.
- Periodo neoassiro. Con il re Assurnasirpal II (Aššur-nâṣir-apli II,
  883-859), il processo di restaurazione del dominio assiro si può ritenere
  concluso, il suo dominio coincide con quello dell'ultimo grande re del
  periodo medioassiro, Tiglatpileser I. Nel frattempo, dagli annali assiri
  del IX secolo a.C. sappiamo dell'esistenza di un altro popolo semitico,
  connesso agli Aramei ma etnicamente distinto da esso, formato da cinque
  tribù e che si stabilisce nel Sud della Mesopotamia, i Caldei (accadico:
  Kaldu). Nel corso dell'VIII secolo a.C. tale etnia si mescolerà con gli
  altri popoli della Bassa Mesopotamia perdendo progressivamente le proprie
  caratteristiche. I rapporti tra Assiri e Babilonesi sono improntati a un
  sostanziale equilibrio, con una forte influenza religiosa e culturale da
  parte dei secondi (Adad-nirari III, 810-783 a.C., erigerà in Aššur la
  statua di Nabû, figlio del dio poliade di Babilonia Marduk). Tornata a
  svolgere un ruolo egemone nell'area, l'Assiria resta fragile sul piano
  interno con l'instaurarsi di potentati divisi tra loro. Tale condizione
  di debolezza non sfugge ai suoi nemici storici come il regno di Urartu
  (assiro: Urarṭu, situato nel Nord, nella regione orientale dell'attuale
  Turchia) che, con il suo re Sarduri I, riesce a coalizzarsi con gli stati
  neo-ittiti in funzione anti-assira. La salita al trono dell'energico
  Tiglatpileser III (Tukulti-apil-ešarra III, 744-727 a.C.), risolve i
  problemi assiri: il re dapprima sconfigge i Babilonesi e, l'anno
  successivo, nel 743, sconfigge a Kištan una coalizione composta da
  eserciti di Uratru, neo-ittiti e del regno di Arpad (città collocata a
  Nord dell'attuale Siria, capitale dello stato aramaico di Bīt Aguši; in
  assiro: Arpaddu). L'opera di Tiglatpileser III non si ferma, il re
  trasforma i tradizionali stati vassalli in province, spingendosi fino ai
  confini con l'Arabia e l'Egitto, nonché giungendo sui Monti Zagros dove
  incontra le prime genti iraniche indoeuropee (Medi e Mannei; in assiro
  rispettivamente Manda e Mannu; da tener presente che il primo termine
  indica anche i Cimmeri) che si sono sostituiti al precedente strato
  pre-indoeuropeo. Nel frattempo, in Babilonia era emersa l'egemonia caldea
  la quale viene comunque sconfitta dagli eserciti di Tiglatpileser III, il
  quale, giunto a Babilonia, si incorona suo re con il nome di Pulu. Anche
  il suo successore, Salmanassar V (Šulmanu-ašared V, 762-722 a.C.) sarà
  anche re di Babilonia con il nome di Ululaya, ma se da una parte questo
  re sottometterà i regni palestinesi, tra cui Israele, dall'altra genererà
  un profondo scontento interno privando dei privilegi le città di Aššur e
  di Ḫarran. Il suo erede, l'usurpatore Sargon II (Šarru-kīn II, 721-705
  a.C.), continuerà l'opera di rafforzamento e di compattamento dell'impero
  assiro, fondando, tra l'altro, la nuova capitale Dur Šarrukin (attuale
  Khorsabad). E se a Nord Sargon II ridurrà a province gli stati
  neo-ittiti, a Sud incontrerà ancora la resistenza delle dinastie caldee
  appoggiate dagli Elamiti. Pur riuscendo a battere quest'ultima
  coalizione, il dominio assiro della Bassa Mesopotamia non sarà mai
  sicuro.
- Egemonia e tramonto dell'impero neoassiro; il periodo neobabilonese
  (Caldei). Nell'arco del VII secolo l'impero neoassiro, con capitale
  Ninive, raggiunge il suo apogeo. Con Sennacherib (Sîn-aḫḫe-eriba, 704-681
  a.C.) il tema della città di Babilonia torna a emergere con tutta la sua
  problematicità. Le dinastie caldee, con i loro alleati Elamiti, premono
  per l'indipendenza di Babilonia, ma il confronto si risolve ancora a
  favore degli Assiri. Sennacherib pone quindi sul trono della città il
  proprio figlio Aššur-nadin-šumi, ma in uno scontro successivo, gli
  Elamiti catturano il nuovo re assiro di Babilonia. Esasperato da
  ulteriori nuovi confronti, e determinato a vendicare il proprio figlio,
  nel 693 a.C. Sennacherib giunge in forze nella Mesopotamia centrale e
  rade al suolo la città di Babilonia, allagandone le rovine. L'erede di
  Sennacherib, Esarhaddon (Aššur-aḫḫe-iddina, 680-669 a.C.), ripara l'opera
  empia del padre ricostruendo Babilonia, ricollocandovi le statue degli
  dèi babilonesi trasferiti nei santuari assiri e, infine, incoronandosi re
  della città. Erede Esarhaddon sarà Assurbanipal (Aššur-bāni-apli, 668-631
  a.C.) il quale conserverà la potenza dell'impero assiro, coltivandone
  personalmente gli aspetti culturali. Esperto scriba, Assurbanipal
  costruisce nel suo magnifico palazzo un'imponente biblioteca con la
  pretesa di raccogliervi tutta la letteratura allora conosciuta. Grazie al
  ritrovamento di questa biblioteca, avvenuto nel XIX secolo, sono giunte a
  noi numerose opere babilonesi. Sul trono di Babilonia Assurbanipal pone
  suo fratello Šamaš-šuma-ukin (667-648 a.C.) il quale, tuttavia, presto si
  rende indipendente, giungendo a guidare una coalizione composta anche dai
  tradizionali nemici degli assiri, gli Elamiti. Assurbanipal decide
  dapprima di inviare un generale, Bel-ibni, per riconquistare Babilonia e
  punire il fratello traditore, il quale perirà tra le fiamme del suo
  palazzo; poi di stroncare definitivamente il proprio nemico tradizionale,
  l'Elam, che sarà conquistato e distrutto. Con il figlio di Assurbanipal,
  Aššur-etil-ilani (630-627 a.C.), la formidabile potenza assira inizia a
  declinare, sul trono di Babilonia si insedia infatti una dinastia caldea,
  quella di Nabopolassar (Nabû-apla-uṣur, 625-605 a.C.), il quale espelle
  dal territorio babilonese gli ultimi eserciti assiri invadendone
  l'impero. L'impero assiro viene investito anche, ma da Oriente, dagli
  eserciti dei Medi guidati da Ciassare (Ḫavachštra, 625-585 a.C.) e,
  quando Nabopolassar giungerà, nel 610 a.C., alle mura di Aššur, Ciassare
  ha già conquistato la città. L'alleanza tra Babilonesi e Medi servirà
  comunque nella conquista, comune, di Ninive, avvenuta nel 612 a.C. Con la
  caduta della città di Ḫarran, dove aveva trovato rifugio l'ultimo
  imperatore assiro, Aššur-uballit II (611-609 a.C.), l'impero assiro viene
  distrutto e sostituito, nella sua egemonia in Mesopotamia, dall'impero
  neobabilonese. Erede di Nabopalassar è Nabucodonosor II
  (Nabû-kudurrī-uṣur II, 604-562), il quale dapprima si scontra con gli
  Egizi e poi conquista Gerusalemme (586 a.C.,) distruggendo la città e il
  suo primo tempio, consolidando in questo modo l'egemonia babilonese nella
  Siria-Palestina.
- La fine di Babilonia e le sue importanti cause religiose. Con la morte di
  Nabucodonosor II inizia il declino babilonese. Al grande re di Babilonia
  seguono il figlio Amil-Marduk, che regnerà per due anni (561-560 a.C.),
  quando il trono viene usurpato dal condottiero Neriglissar
  (Nergal-šarra-uṣur, 559-556 a.C.) e quindi dal di lui figlio
  Lābāši-Marduk (556 a.C.) che cade vittima di una congiura di palazzo che
  porterà sul trono l'ultimo re babilonese, Nabonedo (Nabû-nāʾid, 555-539
  a.C.), originario proprio di Ḫarran, quella città assira situata
  nell'Alta Mesopotamia dove trovo la morte l'ultimo imperatore assiro,
  Aššur-uballit II. La madre di Nabonedo, Adad-gruppi', è l'alta
  sacerdotessa del dio Sîn (dio Luna, il Nanna dei Sumeri) nel santuario
  dell'E-khul-khul in Ḫarran, quindi di quel santuario violato dai Medi nel
  609 a.C. Nabonedo è quindi estraneo alla cultura religiosa babilonese e
  visto con grande diffidenza dal suo clero devoto a il dio poliade e re
  degli dèi, Marduk. Nabonedo consapevole della sua difficile condizione
  risponde con una teologia di cui resta un'iscrizione. In questa teologia,
  Nabonedo difende gli Assiri quando sostiene che la distruzione di
  Babilonia causata da Sennacherib fu voluta dallo stesso Marduk, anche se
  poi punì lo stesso re assiro; quindi i Medi non si limitarono a
  distruggere le città assire ma infierirono anche su quelle babilonesi che
  non sostenevano Nabopalassar. Solo Nabucodonosor II e Neriglissar
  compresero, ma in parte, quanto fosse urgente ripristinare gli antichi
  culti. I loro successori furono empi e non regnarono. Quindi Nabonedo
  spiega che lui regna per ristabilire i culti e i santuari distrutti. Alla
  triade babilonese di Marduk-Nabû-Nergal (rispettivamente poliadi di
  Babilonia, Borsippa e Kutha) Nabonedo affianca la triade astrale di
  Šamaš, Sîn e Ištar (divinità rispettivamente del Sole, della Luna e
  dell'astro di Venere; legate rispettivamente, la prima alla città di
  Larsa e Sippar, la seconda a Ur e Ḫarran, la terza alla città di Akkad).
  Tale nuova triade consente al re babilonese di origine assira di
  restaurare, dopo 54 anni, il santuario in cui officiava la madre e lì
  iscrivere non solo il ricordo della sacerdotessa Adad-gruppi', ma anche
  indicare il dio Sîn come re degli dèi e detentore della regalità
  babilonese, di fatto sostituendolo a Marduk. I potenti sacerdoti di
  Babilonia non poterono che leggere come "eresia" la teologia di Nabonedo.
  E quando il re dei persiani, l'achemenide (dinastia che nel frattempo
  aveva sostituito quella meda nell'egemonia degli Iranici), Ciro II (Kūruš
  II, 559-530 a.C.), entrerà, nel 539 a.C., vittorioso in Babilonia, verrà
  dai sacerdoti di Marduk e dall'intera popolazione di Babilonia accolto
  trionfalmente e come "liberatore". Ciro II si proclamerà esecutore dei
  voleri di Marduk e difensore dell'ortodossia, così i Persiani quando
  entrarono nell'Esagila (il tempio di Marduk in Babilonia) lo fecero
  disarmati evitando di interrompere i riti. La fine di Babilonia avverrà
  quindi senza traumi e nel segno della continuità, lentamente la città
  perse la sua supremazia religiosa e teologica, finendo sullo sfondo della
  storia.

Storia degli studi archeologici

La conoscenza delle grandi culture della Mesopotamia è, sorprendentemente,
una storia relativamente recente. All'inizio del XVIII secolo, la
traduzione della raccolta favolistica araba delle Mille e una notte provocò
un rinnovato interesse per questa terra, considerata misteriosa ed ostile.
Numerosi studiosi intrapresero viaggi dai quali tornarono carichi di
osservazioni e reperti archeologici relativi alle antiche civiltà
mesopotamiche.

Come dopo la spedizione napoleonica in Egitto, con la riscoperta della sua
civiltà millenaria, molti studiosi si avventurarono, all'inizio del XIX
secolo, nella "terra dei due fiumi".

Fu Paul Émile Botta, console francese a Mossul, a promuovere i primi scavi
sistematici intrapresi in Mesopotamia, negli anni quaranta del XIX secolo.
Di lì a breve, Austen Henry Layard cominciò a condurre degli scavi presso
Ninive, dove rintracciò sculture e bassorilievi, ma soprattutto
l'importantissima biblioteca di Assurbanipal, dove il re assiro aveva
raccolto numerose opere della letteratura babilonese.

Intorno al 1850, William Kennett Loftus effettuò ricerche tra le rovine di
Warka, l'antica Uruk. Quando, nel 1855, un battello carico di reperti da
Dur-Sharrukin si rovesciò causandone quasi l'intera perdita nel Tigri (si
salvò solo un decimo del materiale), le operazioni vennero sospese per un
ventennio. Fu a questo punto che George Smith, nel 1872, individuò in una
tavoletta cuneiforme proveniente da Ninive che riportava il racconto di un
mitico diluvio universale. Ciò produsse una nuova spinta nell'esplorazione,
questa volta più sistematica, e furono scavati nuovi siti.

Scavi francesi presero avvio nel 1877, presso Tello, l'antica Girsu: è a
questi scavi che si deve la scoperta della civiltà sumerica, fino ad allora
sconosciuta. Negli anni ottanta, Hormuzd Rassam lavorò per conto del
British Museum a Sippar e in altre zone della Babilonia centrale. A partire
dal 1889, una spedizione americana lavorò presso Nippur, dove furono
rintracciate case paleobabilonesi e numerose biblioteche, le cui tavolette
contribuirono alla decifrazione della lingua sumera.

Sul volgere del secolo, le ricerche archeologiche in Mesopotamia avevano
assunto ormai connotati politici ed erano fonte di prestigio
internazionale. La Germania non volle rimanere indietro: nel gennaio 1898
venne fondata l'associazione volontaria Deutsche Orient-Gesellschaft (DOG),
che coordinò scavi presso Uruk (1912). Ben presto gli scavi tedeschi
raggiunsero strati del III millennio a.C. Fin dal 1899 il tedesco Robert
Koldewey scavò per conto della DOG a Babilonia: vi troverà la fossa che era
servita da fondamenta all'Etemenanki dedicata a Marduk.

Sempre agli inizi del XX secolo la decifrazione del cuneiforme aveva fatto
sufficienti passi avanti da creare un "dibattito Bibbia-Babele", avviato
dall'assiriologo Friedrich Delitzsch, dibattito consistente nello studio in
parallelo del racconto del Diluvio universale (contenuto tanto nella Bibbia
quanto nell'epopea di Gilgamesh). Il dibattito assunse presto connotati
antisemiti.

Altri studiosi di rilievo nella storia dell'archeologia della Mesopotamia
sono Thomas Edward Lawrence e Leonard Woolley.

Di rilievo fu anche una spedizione italiana, che operò nella Siria
occidentale, a Tell Mardikh (l'antica Ebla), negli anni settanta del XX
secolo.

Dagli inizi del XX secolo, la volontà di riportare alla luce queste
importanti civiltà ha trovato ostacolo solamente nella seconda guerra
mondiale e nella prima e seconda guerra del golfo. In particolare, dal 2003
si è potuto assistere ad uno spietato saccheggio dei siti da parte dei
tombaroli. È, per il resto, immensa la quantità di reperti non ancora
catalogati che riguardano l'assiriologia.

Note

[1] Giovanni Pettinato, Mitologia sumerica Torino, Utet versione Mobi pos.
  420.

Bibliografia

- Adolf Leo Oppenheim, L'antica Mesopotamia. Ritratto di una civiltà
  scomparsa, Roma, Newton 1964/1980
- Jean-Claude Margueron, La Mesopotamia, Torino, Laterza 1993/2004
- Jean-Daniel Forest, Mesopotamia. L'invenzione dello Stato, Milano, Jaca
  Book 1996
- Barthel Hrouda, La Mesopotamia, Bologna, Il Mulino 2003
- Frances Pinnock, Lineamenti di archeologia e storia dell'arte del Vicino
  Oriente antico, ca. 3500-330 a.C., Parma 2004
- Michael Jursa, I babilonesi, ed. Il Mulino, Bologna, 2007, ISBN
  978-88-15-11468-6

Voci correlate

- Cosmografia mesopotamica
- Mashkan-shapir
- Iraq
- Vicino Oriente antico
- Protostoria del Vicino Oriente
- Storia del Vicino Oriente antico
- Sumeri
- Storia dei Sumeri
- Musica della Mesopotamia

Altri progetti

- Wikizionario contiene il lemma di dizionario «Mesopotamia»
- Wikimedia Commons contiene immagini o altri file su Mesopotamia
- Wikivoyage contiene informazioni turistiche su Mesopotamia

Sumeri

I Sumeri (abitanti di Šumer, egiziano Sangar, biblico Shinar, nativo
ki-en-gir, da ki = terra, en = titolo usualmente tradotto come Signore, gir
= colto, civilizzato, quindi "luogo dei signori civilizzati") sono
considerati la prima civiltà urbana¹ assieme a quella dell'Antico Egitto.
Si trattava di un'etnia della Mesopotamia meridionale (l'odierno Iraq
sud-orientale), autoctona o stanziatasi in quella regione dal tempo in cui
vi migrò (attorno al 4000 a.C.) fino all'ascesa di Babilonia (attorno al
1500 a.C.). Preceduta da una scrittura fondamentalmente figurativa, a base
di pittogrammi, la successiva stilizzazione condusse alla scrittura
cuneiforme che sembra aver preceduto ogni altra forma di scrittura
codificata, comparendo attorno alla fine del IV millennio a.C.²

Origine del nome

Il termine "Sumero" è in realtà il nome dato agli antichi abitanti della
Mesopotamia dai loro successori, il popolo semitico degli Accadi. I Sumeri,
(o Shumeri da Shumer) infatti, chiamavano se stessi sag-giga, letteralmente
"la gente dalla testa nera"³ e la loro terra Ki-en-gi, "luogo dei signori
civilizzati" o secondo altri autori "luogo della lingua sumera"⁴ ⁵ . La
parola accadica Šumer (Sumer) utilizzata per indicare la terra dei Sumeri
rappresenta, forse, questa parola sumerica in dialetto, ma non è comunque
noto perché gli Accadi abbiano chiamato questa terra Šumer⁵ ⁶ . Il biblico
Shinar, l'egiziano Sngr e l'ittita Šanhar(a) potrebbero essere delle
varianti occidentali per la parola Šumer.⁶ La Bibbia dei Settanta a sua
volta rende il nome Shinar come Sennaar in greco.

Ipotesi sull'origine e l'emigrazione

La terra di origine dei Sumeri resta ancora oggi sconosciuta, ma di una
cosa si è certi: i Sumeri non erano una popolazione di stirpe semitica.
Oltre a questo è ben noto che essi non furono né il primo né l'unico popolo
ad abitare le terre fra il Tigri e l'Eufrate, ma che presero il posto, o
meglio si integrarono, con i complessi culturali di 'Ubaid e di Uruk, gente
semita che già abitava queste terre e aveva raggiunto un discreto sviluppo
tecnologico e organizzativo.

Per quanto riguarda il luogo di provenienza dei Sumeri, esistono varie
teorie. Le prove archeologiche dimostrerebbero che intorno al 4000 a.C. i
Sumeri vivessero sui monti a nord della Mesopotamia (monti Zagros),
nell'altopiano iranico, vicino l'attuale confine con la Turchia. Attorno al
3500 a.C. questa popolazione sarebbe scesa dai monti per occupare la bassa
Mesopotamia, alla confluenza del Tigri e l'Eufrate. Altri studiosi hanno
invece cercato somiglianze fra la lingua sumerica e gli antichi dialetti
turchi e lingue indocinesi, ma nonostante gli sforzi fatti, l'origine dei
Sumeri resta ancora incerta. Infine alcune allusioni letterarie sembrano
invece indicare che i Sumeri provenissero dal mare.

Ha poco senso chiedersi quando i Sumeri arrivarono in Mesopotamia, anche
per il fatto che non si è sicuri che il loro "arrivo" sia stato un fenomeno
migratorio precisamente databile⁷ . Molto più probabilmente si trattò di
un'infiltrazione graduale e lenta che, come detto, portò all'integrazione
con le culture locali; etichettare come "sumerica" la successiva cultura
che ne originò è sì legittimo, pur sempre ricordandosi che si tratta di una
semplificazione.
L'analisi del lessico sumerico è una riprova del fatto che la cultura
sumerica ebbe origine da più complessi culturali integrati. Ad esempio i
nomi delle città sumeriche non hanno senso nella lingua sumerica e invece
presentano analogie con i nomi delle città della Mesopotamia
settentrionale, corrispondenti alla civiltà di 'Ubaid. Molti termini
relativi alle funzioni produttive di base (ad esempio i vocaboli che si
riferiscono alla fabbricazione della birra, l'agricoltura, il cuoio, le
costruzioni ecc.) non sono di origine sumerica, ma da attribuirsi ad una
lingua di sostrato, con probabili connessioni nell'area iranica⁷ , mentre
vocaboli che si riferiscono a funzioni più specialistiche e di tipo
direttivo-amministrativo sono di chiara origine sumerica. Ad esempio sono
di origine sumerica vocaboli inerenti all'allevamento, alla navigazione,
alla scultura, all'educazione e al diritto (le tavolette riportano i più
antichi contratti di compravendita, registrati presso il tempio, con prezzo
in mine d'argento, altre ci dicono che la stele di Hammurabi non è la prima
raccolta di leggi, ma c'erano già state quelle di Urnammu e di
Lipit-Ishtar, che tratta la donazione e la successione).⁷ Infine molte
altre parole relative alle funzioni di mobilità e controllo sono di origine
semitica.

Schematizzando, i Sumeri, dopo il loro arrivo, si ritrovano a convivere e
ad integrarsi con due popolazioni: i Semiti, che erano più rilevanti nelle
zone del nord, e una popolazione di sostrato autoctona non sumerica. I
Sumeri prenderanno piede soprattutto nella bassa Mesopotamia, territorio
dove sorsero le loro maggiori città.

La Mesopotamia

La particolarità di questa regione è costituita dai due fiumi, il Tigri e
l'Eufrate, che l'attraversano tutta fino a congiungersi nella zona paludosa
in prossimità della foce. Il corso di questi due fiumi si è modificato nel
corso dei millenni, soprattutto per l'Eufrate che si è spostato verso
occidente. In questa regione le piogge sono a carattere stagionale e ciò
comporta inondazioni in inverno e in primavera, intervallate da lunghi
periodi di siccità, durante i quali i due fiumi possono rimanere in secca.
Il problema dell'acqua fu quindi una delle maggiori preoccupazioni per il
popolo sumerico e di conseguenza una delle principali cause all'origine
degli scontri fra le varie città mesopotamiche.

La nascita delle città-stato

A partire dal periodo protodinastico (circa 2900 a.C.) i Sumeri erano
divisi in varie città-stato indipendenti sorrette da una monarchia
assoluta, che esercitavano il loro potere su un territorio di circa 30 km
di diametro⁸ e i cui confini erano solitamente definiti da canali. I due
edifici più importanti di ogni città erano il tempio, solitamente dedicato
ad uno specifico dio, e un "palazzo", sede del potere "statale".

La centralità del tempio è evidente fin dagli esordi della civiltà sumerica
(periodo di Uruk; circa 3500 a.C.), essendo inizialmente sia centro
religioso che economico ed organizzativo.⁹ In particolare nel tempio, oltre
alle cerimonie religiose, venivano raccolte ed amministrate le eccedenze
alimentari grazie alla presenza di magazzini, archivi ed ambienti di
lavoro. A partire dal periodo proto-dinastico, il tempio, però, inizia a
perdere il suo ruolo centrale per quanto concerne il potere decisionale ed
organizzativo a scapito del palazzo, nonostante continui a mantenere le sue
funzioni religiose e anche quelle economiche¹⁰ . Questo fu un avvenimento
di grande importanza: da una classe dirigente "sacerdotale",
tendenzialmente "anonima" in quanto rappresentante del dio e che quindi non
necessitava di legittimazione, si passò ad una classe dirigente "laica",
che aveva invece la necessità di legittimare e affermare il proprio potere
di fronte agli occhi del popolo e agli altri pretendenti al potere.

Le città sumeriche (la più grande era Uruk le cui dimensioni superavano di
gran lunga Atene dell'età di Pericle; perciò è stata la prima metropoli a
vocazione commerciale e proto industriale per le fonderie di metallo
organizzate a catena di montaggio) entrarono ben presto in competizione,
soprattutto per il controllo e l'amministrazione della rete dei canali,
indispensabili per drenare le acque in eccesso e al tempo stesso
distribuirle alle zone più lontane.¹¹ La costruzione di un nuovo canale o
la deviazione di un tratto di canale "a monte" andava, ovviamente, ad
influire su quelli "a valle", con ingenti ripercussioni per le varie città.
I primi canali a carattere locale vennero costruiti già nell'epoca di
'Ubaid, ma è solo dal IV millennio a.C. che si assiste ad opere più
ingenti, che collegano più città permettendo lo sviluppo del trasporto
fluviale.¹²

Le varie città-stato, controllavano un territorio che si estendeva anche al
di fuori delle mura, integrando i villaggi circostanti. La popolazione dei
villaggi doveva contribuire all'accumulazione degli alimenti cedendo una
parte della produzione agricola e fornire mano d'opera (corvée) oltre che
militare in caso di bisogno.¹³

Ma il punto più importante delle città era la ziqqurat , una grandissima
torre a più piani sulla cui cima si trovava un tempio, che di giorno veniva
usato dai sacerdoti per le celebrazioni del culto degli dei , mentre di
notte era utilizzato come osservatorio astronomico; la base della ziqqurat
era invece utilizzata come magazzino per conservare il cibo e le risorse
della città.

Le datazioni

Innanzitutto è necessario sottolineare che tutte le datazioni, soprattutto
le più antiche, sono approssimative. Fino a metà del II millennio a.C. si
conserva ancora un buon grado d'approssimazione (circa 10-15 anni), mentre
oltre questa soglia le date diventano molto più imprecise e le più antiche
possono variare anche di un millennio.¹⁴ La difficoltà di datazione sta nel
fatto che il metodo utilizzato (il metodo del carbonio-14) non è lineare,
nel senso che il tasso di riduzione progressiva del C-14 non è stato
omogeneo nel tempo.¹⁵ Negli ultimi anni, grazie all'applicazione della
dendrocronologia, è stato possibile studiare le fluttuazioni di C-14
avvenute nel tempo, permettendo di ricalibrare le date. Ad esempio, un
campione risalente al periodo tardo 'Ubaid, utilizzando la cosiddetta lower
half-life ("cronologia breve"), viene datato al 4133 a.C., mentre adottando
la higher half-life ("cronologia lunga"), la datazione si sposta al 4322
a.C. e addirittura al 5072 a.C. adottando la calibratura¹⁶ . Siccome gli
studi di ricalibratura sono ancora in atto, convenzionalmente viene ancora
utilizzata la "cronologia breve".

Cronologia

Segue una breve cronologia dell'area riguardante la bassa Mesopotamia, che
copre il periodo di tempo durante il quale si è originata, sviluppata ed è
decaduta la civiltà sumerica.¹⁷

- Periodo di 'Ubaid (4500-3500 a.C.)
  + Antico 'Ubaid (4500-4000)
  + Tardo 'Ubaid (4000-3500)
- Periodo di Uruk (3500-3100)
  + Antico Uruk (3500-3300)
  + Tardo Uruk (3300-3100)
- Gemdet Nasr (3100-2900)
- Periodo proto-dinastico
  + Periodo proto-dinastico I (2900-2750)
  + Periodo proto-dinastico II (2750-2600)
  + Periodo proto-dinastico IIIa (2600-2450)
  + Periodo proto-dinastico IIIb (2450-2350)
- Impero di Akkad (2350-2200)
- Periodo dei Gutei (2200-2120)
- Periodo di Ur III (2120-2000)
- "amorreizzazione" della Mesopotamia (2000)

Storia dei Sumeri

Non è semplice riassumere le vicende storiche che hanno caratterizzato la
civiltà sumerica, soprattutto per le fasi più antiche. In primo luogo
perché (almeno inizialmente) non è mai esistito un vero e proprio stato
sumerico, ma solamente varie città-stato indipendenti che lottavano fra
loro, nonostante fossero legate da una base culturale comune; in secondo
luogo per la scarsità di fonti archeologiche e testi scritti, oltre alla
difficoltà nel condurre gli scavi in luoghi ancora oggi poco sicuri.

Periodo di 'Ubaid

Le principali innovazioni tecnologiche e socio-culturali che caratterizzano
la civiltà sumerica, fra cui l'urbanizzazione, non sono state portate con
sé dai Sumeri, ma progressivamente elaborate sul posto a contatto con le
culture locali. Esistevano vari complessi culturali in Mesopotamia
precedenti l'arrivo dei Sumeri, che probabilmente giunsero in quel lasso di
tempo che va dall'inizio del periodo di 'Ubaid alla fine del periodo di
Uruk.

Il processo di urbanizzazione inizia nel cosiddetto periodo di 'Ubaid
(circa 4500-3500 a.C.). I centri principali in questa fase sono
soprattutto: Eridu e Ur nel profondo sud mesopotamico.¹⁸ Questa fase si
caratterizza dunque per una generale tendenza alla centralizzazione che
porterà alla nascita di aggregati socio-economici e politici molto più
complessi dei precedenti villaggi neolitici che caratterizzavano le culture
anteriori; questo porterà, ad esempio, alla costruzione dei primi canali
che permettono di controllare le piene e ridistribuire l'acqua.¹⁹ Inoltre
sin dal 3800 a.C. . I Sumeri costruivano case, palazzi e edifici religiosi
con mattoni di argilla rinforzata con canne, rendendo in questo modo più
solide le costruzioni.²⁰

Periodo di Uruk

Attorno al 3500 a.C. si conclude il periodo 'Ubaid e inizia il periodo di
Uruk (circa 3500 a.C.-3100 a.C.). Non c'è una rottura tra queste due fasi,
in quanto lo sviluppo tecnologico e organizzativo prosegue sulla stessa
linea,²¹ ma vi è un mutamento nel tipo di ceramica distintivo del periodo
(da ceramica dipinta ad una di tipo lustrato). In questa fase il sito guida
si trova sempre nel sud della Mesopotamia, ma passa dalla città di Eridu,
ad Uruk, mentre nel nord assume un ruolo primario Tepe Gawra. Il periodo di
Uruk segna l'ormai avvenuto passaggio alla città; le prove di questo sono
varie: la cinta muraria di Uruk che si sviluppa su una lunghezza di 9 km,
l'uso dei "calculi" (strumenti per la gestione contabile), la produzione
massiccia di ceramica ottenuta attraverso torni e stampi che indica una
richiesta molto forte da parte di committenti extrafamiliari.¹⁴ È sempre in
questo periodo che il "tempio", assieme alle sue strutture economiche e
dirigenziali, conosce un potenziamento che lo porterà, per ora, a divenire
il principale centro di potere (risalgono a questo periodo i primi
importanti resti templari delle città di Uruk, Ur e Tepe Gwara).²²

Questo lungo processo, spesso denominato "rivoluzione urbana", porta a
vasti mutamenti dal punto di vista demografico, tecnologico e
socio-economico. Sebbene le città del nord e del sud della Mesopotamia
raggiungano lo stesso livello tecnico e organizzativo, quelle meridionali
sono avvantaggiate grazie ad uno sviluppo agricolo più intenso, garantito
dai vasti territori pianeggianti drenati attraverso l'uso dei canali.
Semplificando, l'accumulo di eccedenze alimentari consente un aumento
demografico e l'origine delle città significa anche origine dello Stato con
l'ovvia nascita di una dirigenza politica e di altre figure specialistiche
che portano a una più netta stratificazione socio-economica. Agli sviluppi
socio-economici, si affiancano quelli tecnici e culturali: la presenza di
emittenti pubblici (il palazzo e il tempio) assicurano una grande quantità
di lavoro che porta a far prevalere la quantità sulla qualità e quindi allo
sviluppo di nuove tecniche lavorative.²³ L'aumento degli scambi commerciali
porta ad un uso più frequente del metallo, soprattutto rame e, verso la
fine del periodo di Uruk, anche del bronzo.²⁴ Ma l'aumento degli scambi
commerciali fa anche sorgere la necessità, da parte del tempio e del
palazzo, di garantire la correttezza delle operazioni e di mantenere un
archivio degli scambi e delle spese, portando in questo periodo alla
nascita della scrittura cuneiforme, da molti ritenuta la prima vera forma
di scrittura.²

Periodo proto-dinastico: l'affermazione della città e i primi re

Con il periodo proto-dinastico si entra ufficialmente nella "storia" grazie
alla presenza di una documentazione scritta. Questa è scarsa e solamente di
carattere amministrativo nel primo periodo (Proto-Dinastico I; circa
2900-2750 a.C.), mentre diviene più consistente e anche di carattere
storico-politico nelle fasi successive (Proto-Dinastico II-III; circa 2750
a.C.-2350 a.C.).

Dopo una prima fase dominata dalla città di Uruk (periodo di Gemdet Nasr;
circa 3100-2900 a.C.) e la parentesi recessiva del Proto-Dinastico I, le
varie città dell'alluvio mesopotamico ebbero uno sviluppo demografico,
economico e militare simile, divenendo vere e proprie città-stato
indipendenti in perenne lotta fra loro²⁵ : a sud Uruk, Ur, Eridu,
leggermente più ad est Lagash e Umma, in zona centrale Adab, Shuruppak e
Nippur, a nord Kish, Eshnunna e Mari.²⁶ .

Nella prima fase del Proto-Dinastico il tempio continua ad essere il
principale luogo di potere e ogni città ha una propria divinità
protettrice. Ma si assiste anche alla nascita di nuove forme di
religiosità, con l'affermarsi di varie divinità e la costituzione di
pantheon specifici per ogni città.²⁶ Dal Proto-Dinastico II compaiono però,
come già detto, i primi palazzi, che testimoniano il passaggio a nuove
forme di governo che si liberano, in parte, del giogo templare.

Le città sumeriche entrarono ben presto in competizione, soprattutto per il
controllo e l'amministrazione della rete dei canali, indispensabili per
drenare le acque in eccesso e al tempo stesso distribuirle alle zone più
lontane.¹¹ La costruzione di un nuovo canale o la deviazione di un tratto
di canale "a monte" andava, ovviamente, ad influire su quelli "a valle",
con notevoli ripercussioni per le varie città.

Una fonte molto importante per ricostruire le prime dinastie è la "lista
reale sumerica", sebbene non sia del tutto attendibile per le dinastie più
antiche, da un lato per la sua parzialità nelle scelte delle dinastie da
rappresentare, dall'altro perché dinastie coeve vengono spesso poste in
successione.²⁷ La lista, come molte altre liste arcaiche, è divisa in due
parti: la prima riporta i nomi di sette re antecedenti il diluvio,
probabilmente di origine mitica e con regni dalla durata lunghissima (oltre
100, 150 anni). La seconda parte continua con le seguenti parole:

In effetti il primo re sulla lista il cui nome è conosciuto anche da altre
fonti indipendenti è quello di Etana, tredicesimo re della prima dinastia
di Kish. Inoltre le prime iscrizioni regali ritrovate appartengono a
Enmebaragesi, ventiduesimo e penultimo re della dinastia di Kish, il cui
nome è anche accennato nell'epopea di Gilgamesh.

La dinastia di Lagash

La Lista reale sumerica censura del tutto due dinastie sicuramente
importanti: Lagash ed Eshnunna. La prima è nota grazie a importanti
ritrovamenti di monumenti ed iscrizioni reali. La dinastia fu fondata
attorno al 2500 a.C., e il terzo re della dinastia, Eannatum (circa 2450
a.C.), riunì sotto il suo potere l'intero Sumer, conquistando le città di
Kish, Uruk, Ur e Larsa e riducendo Umma, acerrima rivale di Lagash, a città
tributaria; le sue gesta sono incise sulla famosa "Stele degli avvoltoi".²⁸

Con Eannatum si aprì un periodo di violenta lotta interna tra il potere
reale e la casta sacerdotale. Fu solo grazie a Urukagina, nono re della
dinastia, che il potere dei sacerdoti venne notevolmente ridotto. Urukagina
distrusse la vecchia burocrazia, risanò l'economia, si avvalse di
funzionari di controllo, istituì un primo codice legale e diede vita a una
sorta di programma di interventi sociali, che tra l'altro contemplava la
protezione e l'assistenza alle vedove e agli orfani.

In seguito Lugalzaggesi, re di Uruk (precedentemente re di Umma),
detronizzò Urukagina e sottomise la città di Lagash. Lugalzaggesi conquistò
anche Ur, Larsa, Umma, Nippur, portando sotto il suo potere tutta la bassa
Mesopotamia. Tuttavia nelle sue iscrizioni egli afferma di regnare dal
"mare inferiore" al "mare superiore", intendendo dal Golfo Persico al Mar
Mediterraneo; probabilmente egli raggiunse effettivamente il Mediterraneo,
ma solo attraverso alleanze, visto che città intermedie come Kish, Mari ed
Ebla non gli furono sottomesse.²⁹ Il potere di Lugalzaggesi non era poi
così profondo e radicato nemmeno nella bassa Mesopotamia, visto che dopo la
sconfitta subita, Urukagina continuò ad emettere proprie iscrizioni, chiaro
segno che aveva conservato un qualche potere.

Dinastia accadica: la creazione del primo impero

Il violento regno di Lugalzaggesi fu presto abbattuto da Sargon il Grande
(2335-2279 a.C.), re degli Accadi, popolazione semitica stanziatasi poco a
nord della bassa Mesopotamia. Sargon in una prima fase conquistò tutte le
principali città sumeriche unificando la Mesopotamia sotto il suo dominio.
Nelle sue iscrizioni si vanta di «aver vinto 34 battaglie e sottomesso 50
ensi» e di«aver lavato le sue armi insanguinate nel mare inferiore».³⁰
Nonostante queste numerose vittorie, egli non era ancora riuscito a creare
un impero che si estendesse dal Mediterraneo al golfo Persico, visto che il
regno di Mari restava indipendente. In una seconda fase Sargon si dedicò
all'ampliamento e al rafforzamento delle rotte commerciali con spedizioni
fino a Magan (attuale Oman) e Melukka (valle dell'Indo).³⁰ In una terza
fase riprese gli scontri, soprattutto con alcuni regni confinanti ad
occidente: l'Elam e Barakhshi. I figli e successori Rimush e Manishtusu
risolsero alcune rivolte scoppiate nelle città sumeriche e condussero
alcune spedizioni contro popolazioni confinanti.

Con il nuovo successore Naram-Sin l'impero accadico toccò il culmine della
sua espansione. Egli condusse alcune importanti spedizioni a nord e a
nord-ovest, riuscendo dapprima a sottomettere il paese di Subartu
(corrispondente in sostanza all'alta Mesopotamia; Assiria inclusa) e quindi
a sconfiggere il potente regno di Ebla.³¹ Con queste vittorie Naram-Sin
riuscì finalmente a realizzare un impero che si estendeva dal mare
inferiore al mare superiore, considerato così significativo sul piano
ideologico fin dai tempi proto-dinastici. È da questo periodo che il titolo
di "re delle quattro parti della terra" entra nella titolatura reale.³²
Dopo Naram-Sin l'imperò accadico entra in una fase di lenta decadenza, fino
a quando scompare definitivamente per l'invasione dei Gutei, una
popolazione nomade scesa dai monti Zagros.

Sotto la dinastia accadica avviene un importante cambiamento per quanto
riguarda la struttura e la gestione dell'impero grazie all'istituzione di
un forte governo centrale, con capitale Akkad. Il governo delle città
sumeriche è lasciato ad ensi locali³³ , ma questi dipendono strettamente
dal re di Akkad. Avviene inoltre un'importante cambiamento sul piano
ideologico: il re non è più visto come semplice amministratore da parte
della divinità, ma esso stesso diventa una sorta di divinità che controlla
l'impero: Naram-Sin sarà, infatti, il primo re ad auto-proclamarsi dio.
Sono da ricercare anche in queste nuove ideologie politiche e religiose le
cause delle numerose ribellioni da parte delle città sumeriche durante il
regno accadico.

Resta comunque errato credere che con l'avvento di Sargon vi sia
un'affermazione dell'elemento semitico su quello sumerico: infatti vi erano
Semiti in Mesopotamia già nel periodo proto-dinastico e i re accadici non
trascurarono mai le usanze sumeriche, anzi molto spesso cercarono
un'integrazione o un compromesso fra le due culture.³⁴ Nonostante ciò è
indubbio che la presenza semitica alterò la situazione complessiva:
iniziano ad apparire testi ed iscrizioni in accadico che prendono il posto
della scrittura sumerica e, soprattutto, vi è uno spostamento del potere
politico-amministrativo verso nord (luogo di provenienza degli Accadi, e
sede della loro capitale Akkad).

L'invasione dei Gutei

Verso il 2190 a.C. l'impero accadico, già debole per la disorganizzazione
degli ultimi re accadici e la vastità del territorio che impediva un
controllo efficace, fu invaso dai Gutei, popolazione montanara proveniente
dai monti Zagros. I Gutei, barbari e poco civilizzati, depredarono tutte le
città trucidando le popolazioni e distruggendo la capitale Akkad.

Durante questo lasso di tempo non fu più presente un governo centrale. La
lista reale sumerica fornisce un lungo elenco di re gutei, dei quali non
sappiamo praticamente nulla, vista l'assenza di tracce epigrafiche e
culturali in genere.³⁵ È chiaro quindi che i Gutei non segnarono in modo
profondo la cultura sumerico-accadica, anche per il semplice fatto che il
loro centro di potere restò sempre sulle montagne permettendo alle città
sumeriche del sud di mantenere una certa indipendenza.

L'età neo-sumerica

L'invasione dei Gutei non fu così devastante; come accennato le città del
sud sumerico mantennero la loro indipendenza e si distinsero per un'intesa
attività culturale. Abbiamo una numerosissima documentazione soprattutto
per quanto riguarda la dinastia di Lagash. Fra gli ensi di questa città si
evidenzia in particolare Gudea, per la grande quantità di testi letterari e
di statue votive a sua immagine, che ne fanno il re sumerico più famoso.³⁶
Egli fu un re pacifico, che si dedicò alla costruzione di numerosi canali,
edifici e templi, di cui il più famoso è l'E-ninnu, il tempio del dio
Ningirsu, costruito con la collaborazione di altre città, senza badare a
spese.³⁷

La grande libertà lasciata alle città del sud sumerico, spiega perché la
dominazione gutea sia durata circa un secolo. Nel 2120 a.C. il re Utukhegal
di Uruk (2120-2112 a.C.) sconfisse e scacciò, con una sola battaglia,
l'esercito dei Gutei guidato da Tirigan, che fuggì nella città di Dubrum
dove venne poi assassinato.³⁸ Si dissolse così il dominio guteo, senza
lasciare tracce significative.

L'impero della terza dinastia di Ur

Utu-khegal fu sconfitto a sua volta da Ur-Nammu di Ur che fondò la Terza
dinastia di Ur assumendo il titolo di "forte, re di Ur, re di Sumer e di
Akkad"³⁸ . Questa dinastia governò poco più di cento anni dando vita a un
periodo di pace e prosperità e arrivando a controllare un territorio esteso
quanto quello dell'impero accadico. Ma la vera novità del regno della Terza
dinastia di Ur non stava tanto nelle sue dimensioni ma nella sua
organizzazione. Il potere si fondava su una struttura fortemente
centralizzata, rappresentata da un massiccio apparato burocratico. In ogni
città venivano collocati ensi di fiducia, che amministravano per conto del
re. Tutte le città della bassa Mesopotamia persero quindi la loro
millenaria autonomia.

Ur-Nammu, come Gudea, fu re pacifico e a lui si deve la ricostruzione
monumentale della città di Ur e di altre città, oltre al rifacimento di
strade, canali, la costruzione di templi e varie ziqqurat in diverse città:
Ur (ziqqurat di Nanna), Uruk, Eridu e Nippur.³⁷ Sotto il suo regno fu dato
grande impulso alla cultura sumerica e Ur-Nammu è entrato nella storia
anche per aver emanato il primo codice di leggi che si conosca. Questo
aveva una chiara intenzione di uniformare il paese, introducendo misure
standard per la capacità (sila) e il peso (mina e siclo) oltre alle varie
indennità da pagare per ogni reato.³⁹

Il regno della terza dinastia di Ur raggiunse il suo massimo splendore
sotto il figlio di Ur-Nammu, Shulgi, che in un primo momento si dedicò ad
opere di costruzione e amministrazione. La seconda metà del regno fu invece
dedicata ad una serie di campagne militari a nord nell'alta Mesopotamia.⁴⁰

I due figli e successori di Shulgi, Amar-Sin e Shu-Sin, continuarono le
campagne militari nel nord, ma dovettero prestare sempre più attenzione
alla forti pressioni delle tribù amorree (Martu) a nord-ovest e di Elam a
sud-est. Per fronteggiare i Martu venne costruito un lungo muro poco a nord
di Akkad.⁴¹

La caduta definitiva

La Terza dinastia di Ur si dissolse all'incirca nel 2000 a.C. quando sotto
il regno di Ibbi-Sin l'impero entrò in crisi. La ribellione di varie città
sumeriche, alcune difficoltà naturali (scarse piene del Tigri e
dell'Eufrate con conseguenti carestie), incursioni da un lato dei Martu e
dall'altro dei Gutei, indebolirono sempre più il regno, ridimensionando il
suo territorio. Nonostante ciò, Ibbi-Sin riuscì a governare per venticinque
anni dalla sua capitale Ur, fino a quando gli Elamiti, dopo un lungo
assedio, distrussero la città mettendola a ferro e fuoco e portando a Susa
il re stesso, che morì in esilio.⁴² La "lamentazione sulla distruzione di
Ur" è un famoso testo sumerico inerente a questo avvenimento.

Dopo la caduta di Ur si ebbe il cosiddetto periodo di Isin-Larsa (circa
2000-1750 a.C.), durante il quale le città di Isin e Larsa estesero il loro
potere su un vasto territorio. Vi è una sostanziale continuità con il
periodo della III Dinastia di Ur, ma le due città non riusciranno mai ad
eguagliare la gloria della terza dinastia di Ur⁴³ . Isin venne fortemente
indebolita dagli attacchi di Larsa, ma ormai poco più a nord stava per
nascere una nuova potenza, la città di Babilonia. Questa, sotto la guida di
Hammurabi, conquisterà attorno al 1792 a.C. le città di Larsa, Eshnunna e
Mari, dando vita all'impero babilonese. Da questo momento i Sumeri a poco a
poco scompaiono: la loro lingua cade in disuso e l'elemento semitico
predomina quello sumerico. Nonostante la scomparsa di uno stato e un potere
sumerico, la cultura dei Sumeri sopravvive, soprattutto nella letteratura⁴³
.

Società

Esistevano tre classi sociali:

- La classe alta era formata dai sacerdoti, i nobili, i governanti e i
  funzionari
- La classe media che comprendeva mercanti e artigiani. Questi venivano
  detti anche "uomini liberi".Poi nella classe media vi erano anche i
  soldati,costretti a combattere e difendere le città
- Infine vi erano agricoltori (molto spesso mezzadri) e pastori che
  conducevano un basso tenore di vita e non possedevano nessun peso
  politico.

Inoltre era praticata la schiavitù.

La nobiltà e la classe sacerdotale possedevano le terre e beneficiavano dei
relativi proventi. Essi non dovevano pagare tributi al re, anche se
periodicamente gli offrivano doni, che corrispondevano di fatto a delle
tasse.

La classe borghese era il risultato dei fiorenti commerci, che costituivano
l'unica ricchezza di un paese, povero di materie prime, che era costretto
ad importare tutto dall'estero.

La classe media comprendeva anche gli artigiani e tutte quelle persone
addette alle funzioni più disparate. Questi dovevano pagare le imposte e
periodicamente offrire la loro mano d'opera per lavori pubblici (per
esempio la riparazione dei canali di irrigazione). Di solito venivano
ricompensati con le eccedenze agricole. Agricoltori e pastori conducevano
un tenore di vita basso e non avevano nessun peso politico.

La condizione delle donne

La condizione delle donne di Sumer è quanto mai complessa. Pare fossero
riconosciute come soggetti di diritto, che potessero possedere e gestire
proprietà terriere e intraprendere attività commerciali in proprio. Sono
attestati casi di donne scriba e numerose erano le sacerdotesse legate ai
grandi santuari cittadini. La carica di en della dea Inanna, di grande
prestigio e potere, poteva essere unicamente ricoperta da una donna, spesso
una delle figlie del re. Principesse e regnanti godevano della gestione del
proprio palazzo e del personale ad esso connesso, avevano una rendita e un
sigillo (strumento di potere e burocratico per eccellenza nel mondo
sumerico), indice della propria indipendenza economica e giuridica.

Schiavitù

Nella società sumerica sembra fosse molto praticata la schiavitù. Gli
schiavi erano più che altro prigionieri di guerra, ma potevano perdere la
loro libertà anche cittadini che non saldavano i loro debiti: infatti un
uomo che non restituiva un prestito rischiava di diventare schiavo con
tutta la sua famiglia. Il figlio di una coppia di schiavi o di una schiava
e un uomo libero diventava a sua volta schiavo. Inoltre c'era anche una
forma di "interesse": coloro che facevano dei prestiti pretendevano anche
gli interessi sessuali.

Amministrazione e politica

I Sumeri abitavano in diverse città-stato, ognuna centrata su un tempio
dedicato al dio della città e governata da un re, che era intimamente
legato ai riti religiosi della città.

Alcune tra le più grandi città furono (non in ordine cronologico): Babel,
Ninive, Eridu, Kish, Lagash, Uruk, Ur e Nippur. Come queste città
cominciarono a crescere, sentirono l'esigenza di primeggiare l'una
sull'altra, provocando così un millennio di quasi incessanti guerre sui
diritti per l'acqua, le rotte commerciali e i tributi dalle tribù nomadi.

Il governo delle città

Ogni città era governata da una dinastia locale (bala) e i termini usati
per indicare il regnante variano da città a città. Ad esempio il termine
en, con significato di "gran sacerdote", è utilizzato ad Uruk, il termine
ensi, con significato di "fattore del dio", a Lagash, il termine lugal
(letteralmente "uomo grande") con significato di "re", nelle città di Ur e
Kish.⁸ Questi termini hanno significati e sfumature diverse che
rispecchiano le diverse ideologie alla base del potere. Il termine en
evidenzia in modo chiaro che all'inizio il potere era nelle mani del tempio
e come questo sia ancora, in alcune città, una forte presenza; il termine
ensi sta ad indicare che il dio ha concesso la fiducia a quella specifica
dinastia nel governo della città; infine il termine lugal sottolinea la
nascita di una regalità "laica", dove il re assume caratteristiche e
qualità più umane.⁸ Le prime due titolature sono presenti anche nelle
epoche più antiche (fase di Uruk e Gemdet Nasr; circa 3500-3000 a.C.)
mentre il termine lugal appare solo a partire dal periodo proto-dinastico
quando, per l'appunto, si assiste alla nascita del "palazzo".

Il termine lugal non deve comunque ingannare: il re resta ancora
subordinato al dio ed ogni sua azione è legittimata dal volere divino:
senza il consenso della divinità ogni azione è destinata a fallire⁴⁴ . La
regalità è perciò donata dagli dei e i re sono amministratori di un
territorio e una popolazione che comunque appartengono alla divinità. Il
termine lugal, quindi, più che descrivere una regalità laica, che nega o si
distacca dalla religione, vuole sottolineare la necessità da parte del
"palazzo" di mettere sotto controllo e subordinare il tempio e le sue
attività rispetto a quelle del palazzo. La "laicizzazione" del potere ebbe
come conseguenza l'idea che il re fosse un uomo come tutti gli altri e che
dovesse in qualche modo giustificare le proprie azioni. A partire dal
periodo proto-dinastico appaiono, perciò, le prime iscrizioni regie su
vasi, fondazioni di templi, statue oltre ai primi veri e propri monumenti
celebrativi (si veda ad esempio la famosa stele degli avvoltoi), proprio
con lo scopo di dimostrare la grandezza, l'efficienza e le qualità del re,
oltre al suo stretto legame e i suoi buoni rapporti con la divinità.⁴⁵

Elenco delle principali città mesopotamiche da Nord a Sud:

- Mari -- 34°27′N 40°55′E﻿ / ﻿34.45°N 40.916667°E
- Eshnunna (Tell Asmar) -- 33°45′N 44°45′E﻿ / ﻿33.75°N 44.75°E
- Agade -- 33°06′N 44°06′E﻿ / ﻿33.1°N 44.1°E
- Sippar (Abu Habba) -- 33°03′N 44°18′E﻿ / ﻿33.05°N 44.3°E
- Kish (Tell Uheimir & Ingharra) -- 32°33′N 44°39′E﻿ / ﻿32.55°N 44.65°E
- Borsippa (Birs Nimrud) -- 32°23′30″N 44°20′30″E﻿ / ﻿32.391667°N
  44.341667°E
- Nippur (Nuffar) -- 32°10′N 45°11′E﻿ / ﻿32.166667°N 45.183333°E
- Isin (Ishan al-Bahriyat) -- 31°56′N 45°17′E﻿ / ﻿31.933333°N 45.283333°E
- Adab (Tell Bismaya) -- 31°57′N 45°58′E﻿ / ﻿31.95°N 45.966667°E
- Shuruppak (Fara) -- 31°46′N 45°30′E﻿ / ﻿31.766667°N 45.5°E
- Umma (Tell Jokha) -- 31°38′N 45°52′E﻿ / ﻿31.633333°N 45.866667°E
- Girsu (Tello) -- 31°37′N 46°09′E﻿ / ﻿31.616667°N 46.15°E
- Lagash (Al-Hiba) -- 31°26′N 46°32′E﻿ / ﻿31.433333°N 46.533333°E
- Bad-tibira (Al Medina) -- 31°46′N 46°00′E﻿ / ﻿31.766667°N 46°E
- Uruk (Warka) -- 31°18′N 45°40′E﻿ / ﻿31.3°N 45.666667°E
- Larsa (Tell as-Senkereh) -- 31°14′N 45°51′E﻿ / ﻿31.233333°N 45.85°E
- Ur (al Muqayyar) -- 30°57′45″N 46°06′11″E﻿ / ﻿30.9625°N 46.103056°E
- Eridu (Abu Shahrain) -- 30°48′57.02″N 45°59′45.85″E﻿ / ﻿30.815839°N
  45.996069°E

Alcune città minori:

- Kutha (Tell Ibrahim) -- 32°44′N 44°40′E﻿ / ﻿32.733333°N 44.666667°E
- Dilbat (Tell ed-Duleim) -- 32°09′N 44°30′E﻿ / ﻿32.15°N 44.5°E
- Marad ((Wanna es-) Sadun) -- 32°04′N 44°47′E﻿ / ﻿32.066667°N 44.783333°E
- Kisurra (Abu Hatab) -- 31°50′N 45°26′E﻿ / ﻿31.833333°N 45.433333°E
- Zabala (Tell Ibzeikh) -- 31°44′N 45°52′E﻿ / ﻿31.733333°N 45.866667°E
- Kisiga (Tell el-Lahm) -- 30°50′N 46°20′E﻿ / ﻿30.833333°N 46.333333°E
- Awan
- Hamazi
- Akshak
- Zimbir
-
Frammento di iscrizione cuneiforme di Urukagina (o Uruinimgina), ensi di
  Lagash. Terracotta, ca. 2350 a.C., scoperta a Tello (antica Girsu).
  L'iscrizione recita "Egli [Urukagina] scavò (…) il canale nella città di
  NINA. Prima fece erigere l'Eninnu; infine, fece erigere l'Esiraran"
-
Tavoletta cuneiforme di Eannatum, ensi di Lagash, inerente a un conflitto
  sui confini, che opponeva Lagash ad Umma. Terracotta, ca. 2430 a.C.
  Scoperto a Tello, (antica Girsu).
-
Conchiglia intarsiata che reca il nome di Akurgal, figlio di Ur-Nanshe, re
  di Lagash. Proto-Dinastico III (ca. 2500 a.C.). Scoperta a Tello, (antica
  Girsu).
-
Frammento di una stele recante l'iscrizione "Ur-Nanshe, figlio di Gunidu,
  per Ningirsu". Lagash, Proto-Dinastico III (ca. 2500 a.C.). Scoperta a
  Tello, (antica Girsu).
-
Vaso dedicato da Entemena, ensi di Lagash, al dio Ningirsu. Argento e rame,
  ca. 2400 a.C. Scoperto a Tello, (antica Girsu).
-
Avvoltoi volano sui cadaveri dei soldati della città di Umma. Particolare
  della stele degli avvoltoi. Circa 2450 a.C., scoperta a Tello (antica
  Girsu). La stele è uno dei monumenti più significativi a partire dal
  periodo proto-dinastico, in quanto ha lo scopo di celebrare e dimostrare
  la potenza e l'efficienza del re.

Agricoltura

L'agricoltura è sempre stata la base dell'economia sumera, la fonte
principale della vita e del benessere di Sumer. I primi documenti scritti
del periodo proto-dinastico, integrati con i dati archeologici e
paleo-ecologici, permettono di far luce sul tipo di colture e modalità di
coltivazione utilizzate⁴⁶ .

Le prime sperimentazioni di coltivazioni in Medio Oriente risalgono almeno
al 7000 a.C., ma è con l'arrivo dei Sumeri che l'agricoltura mesopotamica
fa un grande balzo in avanti, soprattutto grazie alla loro abilità nel
costruire impianti di irrigazione. A partire dal periodo di Uruk venne
introdotto l'aratro a trazione animale e l'irrigazione estensiva, favorendo
così una ricca produzione agricola. Essendo la Mesopotamia un territorio
soggetto a siccità, i campi erano creati nelle aree adiacenti ai canali.
Questi erano costruiti a un livello superiore rispetto alla piana
circostante, permettendo all'acqua di defluire naturalmente nei terreni
agricoli⁴⁷ .

I campi si affacciavano al canale sul lato corto e venivano irrigati e
arati in direzione del lato lungo; questo dava la possibilità di irrigare
un maggior numero di campi⁴⁶ . Le coltivazioni si disponevano perciò a
"doppio pettine" intorno ai canali. Non tutti i terreni erano coltivati, ma
si attuava una rotazione biennale, lasciando riposare i campi utilizzati
l'anno precedente. Le produzioni, almeno inizialmente, erano molto buone,
nell'ordine di 20:1 o anche di 30:1⁴⁸ .

Le zone adiacenti ai canali erano coltivate a cipolle, aglio, legumi e
palme da dattero e anche olive con cui potevano fare l'olio. Mentre i
terreni più difficilmente raggiungibili dall'irrigazione erano destinati ai
cereali: orzo, frumento, farro⁴⁶ . Le tavolette sumeriche ci informano che
già dal periodo proto-dinastico molti campi vennero abbandonati per
eccessiva salinizzazione, dovuta al fatto che l'acqua non drenata,
evaporando, lascia sali sul terreno⁴⁷ . Questo avveniva soprattutto nei
territori pianeggianti del sud mesopotamico, e qui, perciò, era quasi
esclusivamente coltivato l'orzo (più resistente), mentre nel nord vi era un
sostanziale equilibrio fra orzo, frumento e farro⁴⁹ . L'orzo era anche
impiegato per produrre la birra, che probabilmente aveva una consistenza
più densa rispetto a quella attuale, visto che in alcuni rilievi i
personaggi rappresentati la bevono attraverso delle cannucce⁴⁹ .

Per quanto riguarda l'orzo e i cereali in generale, aratura e semina si
effettuavano contemporaneamente grazie a una seminatrice. Al momento della
mietitura gli uomini lavorano a gruppi di tre: un falciatore, un
accovonatore e un terzo di cui non si conosce esattamente la mansione⁵⁰ .
Dopo la mietitura i contadini usavano carri trebbiatori per separare le
teste dei cereali dai gambi e poi un traino trebbiatore per raccoglierne i
chicchi⁵⁰ .

I contadini non potevano tenere la maggior parte del raccolto visto che
circa i due terzi di questo veniva trasportato nei magazzini del tempio o
del palazzo⁴⁸ .

Cultura

Lingua e scrittura

Il Sumero è una lingua isolata, cioè non è collegato a nessun altro
linguaggio conosciuto. Ci sono stati molti tentativi mai riusciti di
connettere il Sumero ad altre lingue, specialmente del gruppo uraloaltaico.
È una lingua agglutinante, ossia i morfemi (unità di parola) vengono messi
insieme per creare parole.

È anche conosciuta per essere la prima lingua SOV, ovvero Soggetto Oggetto
Verbo.

Le prime iscrizioni sono in forma pittografica, la cui stilizzazione
porterà alla scrittura cuneiforme.

Una produzione di testi estremamente ampia (centinaia di migliaia di
scritti) in lingua Sumera sono sopravvissuti; per lo più in tavole
d'argilla. Il Sumero, a partire da una certa epoca, utilizza una scrittura
cuneiforme, una delle forme di scrittura conosciute più antiche. Alcuni
tipi di testi Sumeri includono lettere personali, lettere di affari e
transazioni, ricevute, liste lessicali, leggi, inni e preghiere,
incantesimi magici, e testi scientifici comprendenti matematica, astronomia
e medicina. Le iscrizioni monumentali e testi su diversi oggetti come
statue, mattoni, chiodi e ciotole sono anche molto comuni. Molti testi
esistono in copie multiple perché erano ripetutamente trascritti dagli
scribi per esercitazione, talvolta anche in un sumero arcaico come ossequio
delle tradizioni.

Nella forma più arcaica il sumero si presenta come un insieme graficamente
ben organizzato di segni (un migliaio circa) a carattere pittografico, sì
che ogni segno è indicativo di un oggetto o di un concetto. L'originario
aspetto pittografico si evolve poi attraverso i secoli, stilizzandosi
sempre più, fino a raggiungere una linearità pressoché standard dei segni,
riducendone notevolmente il numero, ed arricchendoli (elemento
fondamentale) anche di un valore puramente fonetico. I testi sumerici più
antichi presentano una scrittura che va da destra verso sinistra, e
dall'alto verso il basso. In seguito, ma solo intorno al XV secolo a.C. in
epoca cassita, e per ragioni del tutto sconosciute, subirà una profonda
trasformazione, e la scrittura cuneiforme sarà diretta da sinistra verso
destra, e dall'alto verso il basso, come la nostra. Essa ha subito quindi
una rotazione in senso antiorario. Nessuna ragione tecnica può spiegare
questa nuova impostazione, né la forma dello stilo (usato per secoli nel
verso verticale), né il problema di un eventuale cancellazione dei segni
dovuta al passaggio della mano dello scriba sull'argilla ancora fresca
(perché il verso delle tavole, scritto sempre con direzione opposta al
recto, avrebbe presentato lo stesso inconveniente), né altri motivi già da
tempo proposti. Il fenomeno è ancora oggi sub iudice⁵¹ . Leggere e capire
un testo sumerico risulta difficile anche per gli esperti. I documenti più
problematici sono i testi più arcaici, che spesso sono privi di morfemi, o
non rispettano pienamente la successione grammaticale dei lessemi, rendendo
spesso ambigua l'interpretazione logica del discorso. L'evoluzione dei
segni cuneiformi, dal carattere pittografico e ideografico al valore
fonetico, ha fatto sì che questo tipo di scrittura, in forme semplificate,
sia stata utilizzato per la notazione di varie lingue, come l'hittita, il
hurrita, l'ugaritico, in varie aree del Vicino Oriente antico (Medio
Oriente) e della Penisola araba, fin quasi alla vigilia dell'avvento
dell'Islam.

L'educazione

Le scuole sumere, dette edubba (casa delle tavolette), possono essere
considerate le prime scuole dell'umanità e compaiono attorno al III
millennio a.C.⁵² Inizialmente l'istruzione era associata con il
"sacerdozio" e lo scopo di queste scuole era quello di fornire scribi
capaci di gestire l'amministrazione del Tempio e del Palazzo.
Successivamente la situazione mutò, in quanto si formarono scuole al di
fuori dei templi e l'insegnamento prese a sua volta un carattere più laico.
Queste scuole erano frequentate esclusivamente dai figli delle famiglie
ricche che potevano permettersi di sostenere le spese degli studi e la
quasi totalità degli scolari era di sesso maschile⁵³ .

A capo della scuola stava l'ummia, una sorta di moderno preside che veniva
anche detto "il padre della scuola". Gli alunni erano detti "i figli della
scuola" e vi erano poi i "fratelli maggiori" che erano i professori
assistenti che svolgevano le mansioni d'insegnamento⁵⁴ . A questi si
aggiungevano delle persone addette alla disciplina, che frustavano gli
scolari poco disciplinati.

Dalle numerose tavolette che sono state ritrovate sappiamo che
l'insegnamento era soltanto di tipo pratico: imparare a memoria la
grammatica e la complessa pratica della scrittura. Per ottenere questo
risultato gli scolari dovevano ricopiare lunghe liste di nomi di piante,
animali, pietre ecc. fino a quando non erano in grado di riprodurle con
facilità e scioltezza. Gli insegnanti controllavano, quindi, l'esattezza
del compito svolto. Nella seconda metà del III millennio a.C. si ravvisa
anche un secondo tipo di programma di insegnamento, più letterario e
creativo. Questo consisteva nel copiare, imitare e creare testi letterari
che riguardavano quasi sempre miti e racconti epici⁵⁵ .

La scuola sumera era molto dura e pesante: gli allievi venivano obbligati a
studiare duramente dall'alba al tramonto a partire dalla prima infanzia
fino all'adolescenza.⁵⁶ Non sappiamo se erano presenti vacanze, mentre il
metodo pedagogico si basava soprattutto su punizioni corporali, come
dimostra la presenza degli addetti alla disciplina; gli allievi, dice il
maestro in una tavoletta, hanno le orecchie nella schiena.

Letteratura

I Sumeri crearono la più antica letteratura di cui abbiamo notizia. Tra i
principali generi letterari vi erano poemi mitologici, poemi epici (il più
famoso dei quali è l'Epopea di Gilgamesh), inni regali, inni religiosi.
Alla letteratura sumera appartiene anche il più antico autore di cui
abbiamo notizia: la sacerdotessa Enkheduanna.

Musica

Sembra che i Sumeri amassero molto la musica. Molti testi fanno specifico
riferimento a tradizioni musicali e dimostrano chiaramente che i Sumeri
utilizzavano simboli specifici per registrare alcune componenti musicali,
come l'intonazione, centinaia di anni prima della nascita della civiltà
greca, spesso accreditata come la prima cultura che ha sviluppato testi
riguardanti la musica. Inoltre, l'ampia testimonianza iconografica permette
di riconoscere i vari strumenti musicali utilizzati all'epoca, fra i quali
si notano strumenti a corda, a fiato e a percussione⁵⁷ .

Vari strumenti musicali sono stati rinvenuti in Mesopotamia, soprattutto
nel cimitero reale di Ur (metà del III millennio a.C.), dove spiccano arpe,
liuti, lire, strumenti a fiato, rappresentati da tubicini d'argento dotati
di foro sul corpo, e forse tamburi. Questi strumenti erano solitamente
realizzati in legno, osso o anche metallo.

In particolare si fanno apprezzare le arpe (zagsal) che esistevano almeno
in tre diversi tipi. Nel cimitero Reale di Ur ne sono state rinvenute due:
di legno, decorate con intarsi e fregi in oro, madreperla, lapislazzuli e
conchiglia. Alcuni ritrovamenti sembrano inoltre dimostrare che già a
partire dal III millennio a.C. venissero usate anche le trombe come
strumento musicale⁵⁷ .

La scoperta di numerosi strumenti musicali nelle tombe reali e
l'illustrazione di musicisti nell'arte sumera fa quindi ritenere che la
musica, ma anche la danza, avesse un ruolo molto importante nella vita
religiosa e civica dei Sumeri. In effetti, come testimoniano testi
neosumerici, gruppi di musicisti svolgevano attività musicali all'interno
del tempio, accompagnando le cerimonie religiose⁵⁸ .

Economia e commercio

Ritrovamenti di ossidiana proveniente da luoghi lontani in Anatolia e in
Afghanistan, perle dal Dilmun (odierno Bahrain), legname dal Libano e
parecchi sigilli con sopra incisi scritti della Valle dell'Indo,
suggeriscono un'ampia rete di antichi commerci centrata nel Golfo Persico.

Il poema di Gilgameš, si riferisce al commercio con terre lontane, per beni
come la legna che scarseggiavano in Mesopotamia. In particolare era stimato
il cedro del Libano.

I Sumeri usavano schiavi, anche se non erano fondamentali per l'economia.
Le donne schiave lavoravano come tessitrici, pressatrici, massaie e
facchini.

I vasai Sumeri decoravano le loro opere con dipinti in olio di cedro. I
vasai usavano archetti di legno per produrre il fuoco necessario per
cuocere i vasi e, per primi, usavano il tornio. I muratori e gioiellieri
Sumeri conoscevano e utilizzavano l'avorio, l'oro, l'argento, la galena e i
lapislazzuli.

Di grande importanza era l'uso di moneta non coniata, le cosiddette mine
d'argento, per le transazioni più importanti. Una tavoletta riporta la
compravendita di un podere, con prezzo stabilito in mine.¹ Ma ancora più
interessante è notare che tale tavoletta fu rinvenuta presso il tempio, la
qual cosa fa supporre che i contratti immobiliari già venivano conservati
(vedasi istituto giuridico della trascrizione).

Riguardo ai sigilli, di vario genere, impressi sui vasi, si può ipotizzare
che attestassero il contenuto (es. olio), il produttore, la provenienza
(es. Uruk), la quantità, ecc., con sorprendente analogia alla moderna
etichettatura di protezione per evitare le frodi alimentari o le imitazioni
servili.

Esercito

I primi reperti che rappresentano scenari di guerra appartengono al periodo
di Uruk⁵⁹ . Tra le antiche armi rinvenute si annovera una mazza di pietra,
probabilmente appartenuta al re Meselim di Kish (circa 2600 a.C.).

Inizialmente le armate sumere erano principalmente costituite da fanteria.
Questa si serviva delle stesse armi usate per la caccia: lance e archi
semplici (l'arco ricurvo non era ancora stato inventato).

Nel corso del III millennio a.C. venne introdotto il bronzo, con il quale
si crearono spade, asce ed elmi. Altra importante introduzione, sempre in
questo periodo, fu il carro da guerra⁵⁹ . I carri sumeri, trainati da
onagri e condotti da un auriga, erano composti da una cesta intrecciata e
quattro ruote piene. A fianco dell'auriga trovava posto un lanciatore di
giavellotti. Queste antiche carrozze, meno efficaci in combattimento
rispetto ai successivi progetti, erano però usate principalmente per il
trasporto di armi e materiali⁵⁹ . Attorno alla metà del II millennio a.C.
avviene un nuovo radicale cambiamento nell'arte della guerra, grazie
all'introduzione, dal vicino Egitto, del cavallo. I pesanti carri a ruote
piene iniziano ad essere sostituiti da più leggeri carri con ruote a raggi,
che vengono trainati dai cavalli. L'uso intensivo del cavallo, e la
creazione di una cavalleria, si dovrà comunque all'esercito assiro.

La fanteria regolare usava anche caschi di rame, mantelli di feltro e una
specie di kilt in cuoio o lana.

Le lente falangi dell'esercito sumero, armate di pesanti lance e scudi,
furono la causa della sconfitta contro l'armata di Sargon il Grande, il cui
esercito era invece dotato in gran parte di arcieri a cavallo, che
permettevano di falcidiare i fanti sumeri senza troppe perdite.

-
Pannello detto "Stendardo di Ur", rinvenuto presso il Cimitero Reale della
  città, 2600 a.C. circa, altezza 20 cm, lapislazzuli, conchiglia e bitume;
  "faccia della guerra". Si vedono chiaramente nella fascia inferiore i
  carri sumeri trainati da onagri che travolgono i nemici sconfitti.
-
Particolare della Stele degli avvoltoi, rinvenuta presso Tello (antica
  Girsu), circa 2450 a.C.. Si possono osservare la tenuta militare e le
  armi utilizzate.
-
Colossale lancia con l'iscrizione "Lugal, re di Kish. Rame, Proto-Dinastico
  II, ca. 2600 a.C.. Rinvenuta a Tello (antica Girsu).
-
Mazza in marmo, ca. 3500–2900 a.C. (Periodo di Uruk), rinvenuta a Tello
  (antica Girsu).

Religione

È difficile parlare di una religione Sumera in quanto tale, siccome i credi
e i riti variavano molto nel tempo e nelle distanze, e ogni città aveva il
suo intreccio di mitologia e teologia.

I Sumeri adoravano una triade principale, rappresentata da An, An in lingua
sumerica, Anum o Anu in accadico era il dio celeste della mitologia
mesopotamica. Artefice del creato, deus otiosus, è padre degli dei e sposo
della dea Antum. Gli era sacro il numero 60, massima cifra del sistema
sessagesimale mesopotamico. An/Anu in lingua accadica vuol dire "colui che
appartiene ai cieli".

Nacque insieme con la sua controparte Ki, la Terra, dal Mare primordiale
(Nammu) costituendo inizialmente un unico insieme (chiamato montagna
cosmica, l'An-Ki). An e Ki furono in seguito separati dal dio Enlil, da
essi stessi generato.

Il dio An/Anum presiede l'assemblea degli Anunnaki, ed inoltre compone la
triade cosmica insieme agli dei Enlil ed Enki. Fa anche parte dei quattro
Dei creatori, che comprende la triade precedente insieme alla dearsag. Il
luogo principale del suo culto si trovava ad Uruk, più esattamente
l'antichissimo Tempio di An. del cielo; da Enlil,Enlil è il dio
dell'atmosfera della mitologia mesopotamica, ed insieme agli dei An/Anum ed
Enki/Ea costituisce una triade cosmica. Considerato fra le divinità
creatici del cosmo, secondo alcune tradizioni è colui che custodisce le
Tavolette dei Destini.

Secondo la tradizione, sua moglie era Ninlil e i suoi figli Ninurta, Ishkur
e Sin. Il suo più grande luogo di venerazione era l'Ekur, ossia il Tempio
della Montagna a Nippur. Alcune tradizioni lo ritengono anche custode dei
cento me, gli ordinamenti divini iscritti su tavolette, altre le vedono
invece originariamente sotto la protezione di Enki, che per errore le
cedette ad Inanna.dio dell'aria, o dell'alito del vento e delle grandi
tempeste (si consideri che il territorio è alluvionale e palustre; la
parola paradiso, di derivazione indoeuropea, significa forse giardino
palustre); e da EnkiEnki (Sumero: dEN.KI(G)𒂗𒆠) è un dio della Mitologia
sumera, più tardi conosciuto come Ea in accadico e nella mitologia
babilonese. Originariamente era identificato come la divinità protettrice
di Eridu, la capitale religiosa dell'antica Mesopotamia. Più tardi
l'influenza del suo culto si diffuse in tutta la Mesopotamia, nella regione
di Canaan e tra gli Ittiti e gli Hurriti. Era la divinità dei mestieri
(gašam), del bene, dell'acqua, del mare, dei laghi (a, aba, ab), della
sapienza (gestú, letteralmente "orecchio") e della creazione (Nudimmud: nu,
somiglianza, dim mud, generare). È stato associato alla fascia meridionale
delle costellazioni chiamate stelle di Ea, ma anche con la costellazione
AŠ-IKU, il quadrato di (Pegaso).[1] Il suo numero sacro è il 40.[2]

Un vasto numero di miti riguardanti Enki sono stati raccolti da molti siti
di scavo, estesi dal sud dell'Iraq fino alla costa orientale. Le sue prime
apparizioni possono essere rinvenute in iscrizioni cuneiformi attraverso
tutta la regione, risalenti prevalentemente a partire dal terzo millennio
dell'era ellenistica. I suoi miti sembrano aver influenzato alcune storie
bibliche e coraniche.

L'esatto significato del suo nome è incerto: comunemente viene tradotto
come "Signore della terra": il sumerico EN viene tradotto con l'equivalente
di signore, originariamente veniva attribuito agli Alti Sacerdoti; KI è
spesso tradotto con terra. Esistono altre teorie riguardante l'attributo
ki, indicando come origine un probabile kig2 che significa pesce (o meglio
un tipo di pesce), o kur che significa tumulo sepolcrale. Il nome Ea è
probabilmente di origine hurrita mentre altri[3][4] sostengono che
probabilmente sia di origine semitica e possa avere una derivazione dalla
radice semitica occidentale *hyy la quale significa "vita" ed in questo
caso utilizzato per "primavera", "acqua corrente". In sumerico E-A
significa "la casa dell'acqua" ed è stato suggerito che questo nome fosse
originariamente attribuito al tempio della divinità di Eridu. dio della
terra o del sottosuolo. Veneravano inoltre la dea Inanna,Inanna (anche
Inana; cuneiforme sumerico: , dNIN.AN.NA, forse con il significato di
"Signora Cielo"[1], anche dMÚŠ[2]con il significato di "Splendente"; in
dialetto emesal: gašan.an.na) è la dea sumera della fecondità, della
bellezza e dell'amore, inteso come relazione erotica (con l'epiteto di
nu.gig, inteso come "ierodula") piuttosto che coniugale [3];
successivamente assimilata alla dea accadica, quindi babilonese e assira,
Ištar (anche Eštar). Inanna/Ištar è la più importante divinità femminile
mesopotamica[4].dea dell'amore e della guerra (equivalente alla dea
Accadica Ishtar), il dio Dumnezu, dio della pastorizia, il dio Ningirsu
patrono della città di Lagash, la dea Nammu,Nella mitologia sumera, Nammu
(più propriamente Namma [1]) è la dea sumera della creazione. Se il mito
della creazione babilonese Enûma Elish è basato su un mito sumero, come
sembrerebbe essere, Nammu/Namma è la dea sumera del mare primordiale che
diede vita al paradisoe alla terra e ai primi dei. Lei era probabilmente la
prima personificazione della costellazione che più tardi i Babilonesi
avrebbero chiamato Tiamat (per i Greci Cetus) e che era opposta ad Apsû, la
fresca acqua dell'oceano che i Sumeri credevano giacere sotto la terra,
l'acqua che era fonte della vita e fertilità in una regione in cui non vi
erano che scarse piogge.

Come Nammu/Namma è la dea delle acque della fertilità, così An è il dio del
cielo. Nammu/Namma e suo figlio Enki crearono l'umanità affinché servissero
gli dei. Enki è il dio dell'agricoltura che presidiava le acque
dell'Apsû.dea generatrice, e altre divinità, circa seicento, suddivise fra
dei minori ed oggetti sacri.

Gli dei Sumeri (dingir, plurale dingir-dingir oppure dingir-e-ne) erano
generalmente i patroni di particolari città, dove venivano venerati e
avevano il loro tempio. La loro importanza religiosa logicamente seguiva le
sorti politiche della città, cosicché spesso predominava, anche su tutto il
paese, a volte invece era asservita ai voleri del vincitore.
Particolarmente temuta era la distruzione del simulacro sacro, o il furto
della statua che veniva portata in esilio dal nemico.

Secondo il credo Sumero, gli dei avrebbero creato gli umani dall'argilla,
per usarli come servitori (golem). Spesso gli dei esprimevano la loro ira e
frustrazione nei terremoti: l'essenza della religione Sumera era
sottolineare che tutta l'umanità stava alla mercé degli dei.

I Sumeri credevano che l'universo consistesse in un disco piatto racchiuso
in una cupola. L'aldilà significava la discesa in un vile mondo inferiore,
per passare l'eternità in una miserabile esistenza come un fantasma
(Gidim).

I templi sumeri erano costituiti da una navata centrale con corridoi ai
lati. A fianco dei corridoi c'erano le stanze dei sacerdoti, alla fine di
uno dei due c'era un palco e una tavola di argilla per i sacrifici animali
e vegetali. I granai e i magazzino si trovavano solitamente vicino ai
templi. Dopo un certo periodo, i Sumeri cominciarono a piazzare i templi
sopra colline artificiali, terrazzate e a più strati: le ziggurat.

Matematica e geometria

I Sumeri fondarono le basi della matematica, e con questa la geometria e
molti teoremi. Calcolavano con operazioni. Il loro sistema di numerazione
era in base 60.

Tecnologia

Le imbarcazioni sumeriche potevano essere composte di canne o di legname;
la scarsità di materiale ligneo adatto alla navigazione spinse i Sumeri a
utilizzare barche in giunchi, specialmente nei periodi più antichi. In
seguito (dalla metà del III millennio) grazie al commercio e all'utilizzo
degli alberi presenti sul territorio, si diffusero anche imbarcazioni
composte con assi di legno. Dopo la costruzione lo scafo veniva rivestito
da uno o più strati di bitume, allo scopo di renderlo impermeabile e di
ridurre l'azione di organismi acquatici nocivi. In alcuni casi al posto del
bitume si utilizzavano delle pelli animali, opportunamente trattate e
disposte sopra i fasci di canne. L'utilizzo della vela è attestato
inizialmente solo per i viaggi marittimi, ma quando le imbarcazioni
divennero più resistenti fu possibile installare un albero (singolo o
doppio) anche sulle barche fluviali. Normalmente le barche si spostavano
grazie a pagaie e a pertiche, utilizzate anche come remi sterzanti.

Avendo le correnti del Tigri e dell'Eufrate lo stesso verso del vento
dominante, risalire i fiumi con i normali mezzi nautici era un'impresa
quasi impossibile. A tale scopo si diffuse l'alaggio, la pratica secondo
cui l'imbarcazione veniva trainata da riva da uomini che utilizzavano delle
spesse corde.

Quanto all'aratro mesopotamico (apin), era trainato dai buoi accoppiati in
un doppio giogo, era costituito da una robusta punta di legno che
permetteva di modificare l'inclinazione dei solco e un imbuto che spargeva
direttamente i semi nel solco.

Eredità

I Sumeri sono probabilmente ricordati principalmente per le loro molteplici
invenzioni che ci hanno lasciato in eredità. Molti studiosi ritengono che
la prima ruota sia comparsa in queste terre, nata prima sotto forma di
tornio da vasaio. La scrittura cuneiforme è la prima di cui abbiamo notizia
(con la possibile eccezione dell'ambigua e molto discussa antica scrittura
europea), contemporanea, o molto probabilmente antecedente, ai geroglifici
egizi di almeno settantacinque anni. I Sumeri furono inoltre fra i primi
veri astronomi. Mapparono le stelle in insiemi di costellazioni, molte
delle quali sopravvivono nell'attuale zodiaco⁶⁰ e conoscevano i cinque
pianeti visibili a occhio nudo⁶¹ .

Questa popolazione inventò e sviluppò l'aritmetica elaborando un sistema
sessagesimale. Usando il sistema sessagesimale inventarono l'orologio con i
relativi 60 secondi, 60 minuti e 12 ore ed i 12 mesi del calendario che
sono ancora in uso. A proposito del calendario, le conoscenze sumere sul
Sole e sulla Luna consentirono a quel popolo di elaborare il primo
calendario di cui si ha notizia, un calendario solare e lunare che iniziò a
essere usato a Nippur nel 3760 a.C. I sumeri suddividevano l'anno in dodici
mesi lunari, come detto in precedenza, corrispondenti a circa 354 giorni e
poi aggiungevano undici altri giorni per adeguarlo all'anno solare.⁶²
Inventarono la carrozza e le formazioni militari e furono i primi ad
introdurre una divisione fra fanteria, cavalleria ed arcieri. Crearono
inoltre il primo codice di diritto ed un sistema amministrativo completo di
tribunali, prigioni e archivi governativi. Molti secoli dopo l'invenzione
del cuneiforme, la pratica della scrittura si estese oltre i certificati di
pagamento/debito e d'inventario e fu applicata per la prima volta nel 2600
a.C. per messaggi scritti e la consegna della posta, per la storia, le
leggende, la matematica, le annotazioni astronomiche ed altre attività,
corrispondenti generalmente ai campi di cui si occupavano insegnanti ed
allievi. Di conseguenza le prime scuole convenzionali nacquero e si
svilupparono sotto gli auspici del tempio principale della città-stato.

Ma ai Sumeri si deve soprattutto l'introduzione di un'agricoltura
sistematica nell'antica Mesopotamia. Grano Einkorn e farro, orzo, pecore
(all'inizio mufloni) e bovini (all'inizio bisonti europei) furono tra le
più importanti specie coltivate ed allevate per la prima volta su larga
scala.
Queste innovazioni fanno sì che i Sumeri siano considerati tra le culture
più creative della preistoria e della storia dell'umanità.

Architettura

La pianura del Tigri-Eufrate era carente di minerali e alberi e le
strutture architettoniche sumere erano quindi costruite con mattoni di
argilla, canne, e bitume, senza l'uso di malta o cemento.

Le costruzioni private e pubbliche dovevano apparire di colore bruno scuro
e senza finestre (per combattere la calura estiva e per poter difendersi
meglio in caso di attacco). Queste costruzioni si deterioravano facilmente,
quindi venivano periodicamente distrutte, livellate e ricostruite nello
stesso punto. Questo costante ricostruire, aumentò gradualmente il livello
delle città, che finirono per diventare più elevate rispetto alle
circostanti pianure. Queste colline che risultavano, sono dette tell e si
trovavano spesso nell'antico Medio Oriente.

Le più famose costruzioni sumere, e in generale mesopotamiche, erano le
ziqqurat, ampie piattaforme terrazzate, costruite con mattoni e strati di
canne, alte fino a sessanta e più metri, e che supportavano una cella
templare. La Biblica Torre di Babele rappresenta, con tutta probabilità, la
descrizione ideale e letteraria della ziqqurat della città di Babilonia,
famosa in tutto il mondo antico, e descritta anche da Erodoto.

I sigilli cilindrici dei sumeri erano di varia tipologia; attestavano il
contenuto, il produttore,la zona di provenienza e la quantità delle merce,
esattamente come ora il vino italiano d.o.c.; inoltre, dipingono case
costruite con le canne, non diversamente da quelle costruite dagli Arabi
delle Paludi dell'Iraq meridionale, nello Shatt-al-Arab, fino a tempi
recenti.

I templi e i palazzi sumeri, facevano uso di materiali e tecniche più
avanzate, come contrafforti, e nicchie, ed erano variamente decorati, a
volte con mezze colonne, e mosaico di chiodi d'argilla la cui testa era
colorata.

I Sumeri, inoltre, erano molto abili nello scavo e nella utilizzazione dei
canali ad uso di irrigazione. Famoso è anche il ricordo del cosiddetto
giardino pensile, che nella città di Babilonia avrebbe abbellito il palazzo
di Nabucodonosor II: sulle volte di mattoni, massicce e alte, sarebbe stata
trasportata una grande quantità di terra su cui coltivare piante e fiori.

La ziggurat

In ogni città-stato costruivano una ziggurat (di solito situata al centro
della città), la ziggurat era un tempio imponente a forma di piramide a
gradoni ed era dedicata a un dio protettore, la sua struttura voleva
ricordare una enorme scala che consentiva di avvicinarsi alle divinità del
cielo.

In Mesopotamia il terreno era argilloso, ma povero di pietre, allora gli
edifici venivano costruiti con dei mattoni composti con un impasto di
argilla e acqua, che poi venivano fatti essiccare al sole o al calore di un
forno, questi erano tenuti con del bitume e ricoperti di smalto.

La ziggurat era alta 20 metri, in cima si trovava il tempio vero e proprio,
sull'altare i sacerdoti celebravano i riti offrendo anche sacrifici alle
divinità.

La terrazza sopra il tempio veniva usata come osservatorio astronomico da
dove i sacerdoti scrutavano il cielo, studiavano la posizione delle stelle
e osservavano il volo degli uccelli con lo scopo di predire il futuro.

Nella parte più bassa dell'edificio si trovavano i magazzini in cui
venivano depositate le riserve di cibo, ricavate dai tributi della gente.

Alcuni studiosi ritengono che le ziggurat siano state costruite per il
bisogno di mettere al riparo dalle inondazioni sia le scorte di cibo, sia
l'altare per i sacrifici agli dei.

Note

[1] Pettinato, 2005
[2] Kramer 1979, pag. 10
[3] W. Hallo, W. Simpson, The Ancient Near East: A History, New York,
  Harcourt Brace 1998, pag. 28.
[4] John Nicholas Postgate, Early Mesopotamia: Society and Economy at the
  Dawn of History. Postgate afferma che la parola eme, "lingua", potrebbe
  essere diventata en, "signore", attraverso un'assimilazione consonantica.
[5] Sumerian Questions and Answers URL consultato il 15-01-2008.
[6] K. van der Toorn, P. W. van der Horst,Nimrod before and after the
  Bible, The Harvard Theological Review, pagg. 1-29
[7] Liverani 2004, pag. 123
[8] Liverani 2004, pag. 131
[9] Liverani 2004, pag. 124
[10] Liverani 2004, pag. 125
[11] Liverani 2004, pag. 84
[12] Liverani 2004, pag. 85
[13] Liverani 2004, pag. 127
[14] Chiara Dezzi Bardeschi, Mesopotamia. La culla della civiltà, p. 24.
[15] Liverani 2004, pag. 17
[16] Liverani 2004, pag. 18
[17] Le date sono state tratte da: Mario Liverani - Storia Universale - Le
  civiltà mesopotamiche
[18] Liverani 2004, pag. 68
[19] Liverani 2004, pag. 70
[20] Alan F. Alford. Il mistero delle genesi delle antiche civiltà.
[21] Liverani 2004, pag. 72
[22] Liverani 2004, pag. 73
[23] Liverani 2004, pag. 83
[24] Chiara Dezzi Bardeschi, Mesopotamia. La culla della civiltà, p. 55.
[25] Liverani 2004, pag. 120
[26] Chiara Dezzi Bardeschi - Mesopotamia. La culla della civiltà p. 59.
[27] Chiara Dezzi Bardeschi - Mesopotamia. La culla della civiltà p. 26.
[28] Liverani 2004, pag. 139
[29] Liverani 2004, pag. 140-141
[30] Liverani 2004, pag. 167
[31] Liverani 2004, pag. 168-170
[32] Chiara Dezzi Bardeschi - Mesopotamia. La culla della civiltà p. 34.
[33] Liverani 2004, pag. 171
[34] Liverani 2004, pag. 174
[35] Liverani 2004, pag. 185
[36] Liverani 2004, pag. 187
[37] Chiara Dezzi Bardeschi - Mesopotamia. La culla della civiltà p. 36.
[38] Liverani 2004, pag. 188
[39] Liverani 2004, pag. 189-190
[40] Mario Liverani - Storia Universale - Le civiltà mesopotamiche pag.
  189-190
[41] Liverani 2004, pag. 191
[42] Chiara Dezzi Bardeschi - Mesopotamia. La culla della civiltà, p. 37.
[43] Chiara Dezzi Bardeschi - Mesopotamia. La culla della civiltà, p. 41.
[44] Ascalone 2005, pag. 109
[45] Liverani 2004, pag. 134
[46] Liverani 2004, pag. 128
[47] Chiara Dezzi Bardeschi, Mesopotamia. La culla della civiltà, p. 94.
[48] Liverani 2004, pag. 129
[49] Chiara Dezzi Bardeschi, Mesopotamia. La culla della civiltà, p. 96.
[50] Kramer 1979, pag. 74
[51] S.A.Picchioni, The Direction of Cuneiform Writing, in Studi Orientali
  e Linguistici, II, Bologna, 1984-85, 11-26
[52] Kramer 1979, pag. 21
[53] Alcuni documenti sembrano però segnalare anche la presenza di scribi
  femmine, anche se probabilmente queste dovettero ricevere un'educazione
  privata.
[54] Kramer 1979, pag. 23
[55] Kramer 1979, pag. 25
[56] Kramer 1979, pag. 26
[57] Ascalone 2005, pag. 228
[58] Ascalone 2005, pag. 229
[59] Chiara Dezzi Bardeschi - Mesopotamia. La culla della civiltà, p. 49.
[60] History of Constellation and Star Names
[61] Sumerian Questions and Answers
[62] Alan F. Alford. Il mistero delle genesi delle antiche civiltà.

Bibliografia

- E. Ascalone, Mesopotamia. Assiri, sumeri e babilonesi, Milano, Mondadori
  Electa, 2005, ISBN 88-370-3276-5.
- G. R. Castellino (a cura di), Testi sumerici e accadici, Torino, UTET,
  1977
- S. N. Kramer, I sumeri alle radici della storia, Roma, Newton & Compton,
  1979, ISBN 88-8183-776-5.
- Mario Liverani, Antico Oriente, Laterza, 1984
- Mario Liverani, Storia Universale - Le civiltà mesopotamiche, Milano,
  Corriere della sera, 2004.
- Giovanni Pettinato (a cura di), Mitologia sumerica, Torino, UTET, 2001
  (antologia di testi mitologici sumerici in traduzione italiana)
- Giovanni Pettinato, I Sumeri, 2a, Bompiani, 2005, ISBN 978-8858769751.

Voci correlate

- Storia dei Sumeri
- Lingua sumera
- Dio (Sumeri)
- Scrittura cuneiforme
- Epica di Gilgamesh
- Gilgameš
- Sovrani di Sumer
- Arte sumera
- Sumer
- Lago Umm al Binni
- Arpe e lire di Ur

Altri progetti

- Wikizionario contiene il lemma di dizionario «Sumeri»
- Wikiversità contiene lezioni sui Sumeri
- Wikimedia Commons contiene immagini o altri file sui Sumeri

Collegamenti esterni

Geografia

- (EN) Antica Mesopotamia

Storia

- (EN) La storia dell'antico medio oriente, ancientneareast.tripod.com.

Linguaggio

- (EN) Sumerian Language Page, forse il più vecchio sito internet sui
  Sumeri (è datato 1996).
- (EN) ETCSL: The Electronic Text Corpus of Sumerian Literature, contiene
  la completa traduzione di 400 e più testi della letteratura sumera.
- (EN) PSD: The Pennsylvania Sumerian Dictionary, psd.museum.upenn.edu.

Lista Reale Sumerica

La Lista Reale Sumerica è un antico testo in lingua sumera che annota le
varie dinastie dei re sumerici.

Sono conosciute sedici versioni di questo testo (indicate con sedici
lettere dell'alfabeto inglese, da A a P), tutte scritte in sumerico, anche
se alcune mostrano una chiara influenza accadica.¹ Il testo potrebbe essere
stato composto verso la fine del III millennio a.C. (Terza dinastia di Ur)
ed essere stato poi diverse volte rimaneggiato.¹

La Lista dei re babilonesi e la Lista dei re assiri, di epoca posteriore,
sono documenti simili.

Caratteristiche

La lista registra le città e i nomi dei re e governanti che detennero il
potere ufficiale e la durata dei loro regni. I Sumeri credevano che la
regalità fosse donata dagli dei e che potesse passare da una città
all'altra con le conquiste militari.

La lista ha la particolarità di mescolare re anti-diluviani, probabilmente
mitici e con regni dalla durata lunghissima, con le più plausibili dinastie
storiche.

Il primo re sulla lista di cui l'esistenza storica è stata attestata
indipendentemente attraverso ritrovamenti archeologici è Enmebaragesi di
Kish (ca. 2700 a.C.), il cui nome è citato anche nell'epopea di Gilgamesh.
Sembra anche che lo stesso Gilgamesh sia stato un re storico di Uruk.

Stranamente assenti dalla lista sono i sacerdoti-re della dinastia di
Lagash che sono conosciuti direttamente da iscrizioni del 2500 a.C. circa.
Un altro antico re della lista, realmente esistito, è Lugalzagesi di Uruk
del 2300 a.C. che conquistò la città di Lagash e fu poi sconfitto da Sargon
di Akkad.

La lista accenna soltanto ad una donna re, Kug-Baba, la "donna custode
della taverna", che da sola rappresenta la terza dinastia di Kish.

La lista risulta fondamentale, data la mancanza di altre fonti, per
ricostruire la cronologia sumerica del III millennio a.C. Tuttavia, la
presenza nella lista di dinastie che hanno probabilmente regnato
contemporaneamente ma in città differenti e che invece nella lista vengono
messe in sequenza, rende impossibile fidarsi completamente della cronologia
che appare nella lista. Tenendo in considerazione questo, molte date sono
state riviste negli ultimi anni e generalmente spostate molto più indietro,
anche di un intero millennio.

Alcuni autori hanno proposto di rileggere la durata dei regni dei re
anti-diluviani in numeri più realistici, trasformando le date in sars (1
sar = 3600 anni) in semplici anni o decenni.

Inoltre le incertezze presenti, soprattutto per quanto riguarda la durata
del periodo dei Gutei, rende impossibile conoscere con esattezza le date
degli eventi avvenuti nella Terza dinastia di Ur (ca. 2100 a.C.).

Alcune delle più antiche iscrizioni conosciute che contengono la lista dei
re sono datate al terzo millennio a.C., come ad esempio il cosiddetto
prisma di Weld-Blundell, datato al 2170 a.C. Le posteriori liste dei re
babilonesi e assiri che furono basate su esso, hanno preservato le parti
più antiche della lista fino al III secolo a.C., quando Berosso diffuse la
lista nel mondo ellenico. Durante il lungo periodo di tempo in questione, i
nomi si sono inevitabilmente modificati e la versione greca di Berosso, una
delle prime scoperta e studiata dai moderni accademici, utilizza traduzioni
ormai molto lontane dall'originale, specialmente nei nomi dei re.

Lista

Periodo protodinastico I

Re esistiti prima del diluvio universale, leggendari o anteriori al 2500
a.C. I loro regni sono misurati in sar, periodo che vale 3600 anni - è
l'unità successiva dopo il numero 60 nel computo sumerico (3600 = 60x60) -
e in ner', unità che vale 600.

  Dopo che la regalità calò dal cielo, il regno ebbe dimora in Eridu. In
  Eridu, Alulim divenne re; regnò per 28.800 anni
- Alulim di Eridu: 8 sars (28.800 anni)
- Alalgar di Eridu: 10 sars (36.000 anni)
- En-Men-Lu-Ana di Bad-tibira: 12 sars (43.200 anni)
- En-Men-Ana² ³
- En-Men-Gal-Ana di Bad-tibira: 8 sars (28.800 anni)
- Dumuzi di Bad-tibira, il pastore: 10 sars (36.000 anni)
- En-Sipad-Zid-Ana di Larag: 8 sars (28.000 anni)
- En-Men-Dur-Ana di Zimbir: 5 sars e 5 ners (21.000 anni)
- Ubara-Tutu di Shuruppak: 5 sars e 1 ner (18.600 anni)
- Zin-Suddu²

Periodo protodinastico II

Re mitologici o sovrani del XXVI secolo a.C. circa. Numerosi governanti,
noti grazie a iscrizioni coeve, non rintracciabili nelle liste reali.

  Dopo che il Diluvio spazzò via ogni cosa e la regalità fu discesa dal
  cielo, il regno ebbe dimora in Kish.

Prima dinastia di Kish

- Jushur di Kish: 1.200 anni
- Kullassina-bel di Kish: 960 anni
- Nangishlishma di Kish: 670 anni
- En-Tarah-Ana di Kish: 420 anni
- Babum di Kish: 300 anni
- Puannum di Kish: 840 anni
- Kalibum di Kish: 960 anni
- Kalumum di Kish: 840 anni
- Zuqaqip di Kish: 900 anni
- Atab di Kish: 600 anni
- Mashda di Kish: 840 anni
- Arwium di Kish: 720 anni
- Etana di Kish (3000 a.C. circa), il pastore, che ascese al cielo e
  consolidò tutte le contrade straniere: 1.500 anni
- Balih di Kish: 400 anni
- En-Me-Nuna di Kish: 660 anni
- Melem-Kish di Kish: 900 anni
- Barsal-Nuna di Kish: 1.200 anni
- Zamug di Kish: 140 anni
- Tizqar di Kish: 305 anni
- Ilku di Kish: 900 anni (Il primo re sulla lista di cui l'esistenza
  storica è stata attestata indipendentemente attraverso ritrovamenti
  archeologici.)
- Iltasadum di Kish: 1.200 anni
- En-Men-Barage-Si di Kish (morto verso il 2680 a.C.), che conquistò Elam:
  900 anni
- Agga di Kish: 625 anni
  Quindi Kish fu distrutta e la monarchia fu assunta da E-ana.

Prima dinastia di Uruk

- Meskiaggasher di E-ana, figlio di Utu: 324 anni. Mesh-ki-ang-gasher andò
  in mare e sparì.
- Enmerkar (2800 a.C. circa), che edificò Unug: 420 anni
- Lugalbanda di Unug, il pastore: 1200 anni
- Dumuzi di Unug, il pescatore: 100 anni. Catturò En-Me-Barage-Si di Kish.
- Gilgameš, il cui padre fu un "fantasma", signore di Kulaba: 126 anni.
- Ur-Nungal di Unug: 30 anni
- Udul-Kalama di Unug: 15 anni
- La-Ba'shum di Unug: 9 anni
- En-Nun-Tarah-Ana di Unug: 8 anni
- Mesh-He di Unug: 36 anni
- Melem-Ana di Unug: 6 anni
- Lugal-Kitun di Unug: 36 anni

Quindi Unug [Uruk] fu sconfitta e la regalità fu assunta da Urim [Ur].

Prima dinastia di Ur

ca. XXV secolo a.C.

- Mesh-Ane-Pada di Urim: 80 anni
- Mesh-Ki-Ang-Nanna di Urim: 36 anni
- Elulu di Urim: 25 anni
- Balulu di Urim: 36 anni

Quindi Urim fu sconfitto e la regalità fu assunta da Awan.

Periodo protodinastico III

  [La I dinastia di Lagash non è menzionata nella lista dei re, sebbene sia
  ben nota grazie alle iscrizioni].

Awan

- Tre sovrani di Awan, che governarono per un totale di 356 anni.

Quindi Awan fu sconfitta e la regalità fu assunta da Kish.

Seconda dinastia di Kish

- Susuda di Kish: 201 anni
- Dadasig di Kish: 81 anni
- Mamagal di Kish, il battelliere: 360 anni
- Kalbum di Kish: 195 anni
- Tuge di Kish: 360 anni
- Men-Nuna di Kish: 180 anni
- ? di Kish: 290 anni
- Lugalngu di Kish: 360 anni
  Quindi Kish fu sconfitta e la regalità fu assunta da Hamazi.

Hamazi

- Hadanish di Hamazi: 360 anni
  Quindi Hamazi fu sconfitta e la regalità fu assunta da Unug.

Seconda dinastia di Uruk

- En-Shakansha-Ana di Unug: 60 anni
- Lugal-Ure (or Lugal-Kinishe-Dudu) di Unug: 120 anni
- Argandea di Unug: 7 anni
  Quindi Unug fu sconfitta e la regalità fu assunta da Urim.

Seconda dinastia di Ur

- Nani di Urim: 120 anni
- Mesh-Ki-Ang-Nanna di Urim: 48 anni
- ? di Urim: 2 anni
  Quindi Urim fu sconfitta e la regalità fu assunta da Adab.

Adab

- Lugal-Ane-Mundu di Adab: 90 anni
  Quindi Adab fu sconfitta e la regalità fu assunta da Mari.

Mari

- Anbu di Mari: 30 anni
- Anba di Mari: 17 anni
- Bazi di Mari: 30 anni
- Zizi di Mari: 20 anni
- Limer di Mari, il sacerdote gudu: 30 anni
- Sharrum-Iter di Mari: 9 anni
  Quindi Mari fu sconfitta e la regalità fu assunta da Kish.

Terza dinastia di Kish

- Kug-Baba di Kish (2480 a.C. circa), la donna custode della taverna, che
  rese solide le fondamenta di Kish: 100 anni
  (la sola donna nella Lista dei Re)
  Quindi Kish fu sconfitta e la regalità fu assunta da Akshak.

Akshak

- Unzi di Akshak: 30 anni
- Undalulu di Akshak: 6 anni
- Urur di Akshak: 6 anni
- Puzur-Nirah di Akshak: 20 anni
- Ishu-Il di Akshak: 24 anni
- Shu-Sin di Akshak 7 anni
  Quindi Akshak fu sconfitta e la regalità fu assunta da Kish.

Quarta dinastia di Kish

- Puzur-Sin di Kish: 25 anni
- Ur-Zababa di Kish: 400 (6?) anni
- Zimudar di Kish: 30 anni
- Ussi-Watar di Kish: 7 anni
- Eshtar-Muti di Kish: 11 anni
- Ishme-Shamash di Kish: 11 anni
- Shu-Ilishu di Kish: 15 anni
- Nanniya di Kish, il gioielliere: 7 anni.
  Quindi Kish fu sconfitta e la regalità fu assunta da Unug.

Terza dinastia di Uruk

- Lugal-Zage-Si di Unug: 25 anni
  (2259 a.C.–2235 a.C.) sconfisse Lagash.

Akkad

- Sargon (dal 2334 a.C. al 2279 a.C.), il cui padre fu un giardiniere, il
  coppiere di Ur-Zababa, il re (primo imperatore) di Agade, che costruì
  Agade: 56 anni
- Rimush, il più giovane figlio di Sargon: 9 anni
- Manishtushu, il più vecchio figlio di Sargon: 15 anni
- Naram-Sin, figlio di Manishtushu: 56 anni
- Shar-Kali-Sharri, figlio di Naram-Sin: 25 anni

Quindi chi fu il re? Chi fu il re?

- Irgigi, Imi, Nanum, Ilulu: quattro di questi regnarono solo 3 anni
- Dudu: 21 anni
- Shu-Durul, figlio di Dudu: 15 anni
  Quindi Agade fu sconfitta e la regalità fu assunta da Unug.

Quarta dinastia di Uruk

(Probabilmente governanti della bassa Mesopotamia contemporanei alla
dinastia di Akkad)

- Ur-Ningin di Unug: 7 anni
- Ur-Gigir di Unug: 6 anni
- Kuda di Unug: 6 anni
- Puzur-Ili di Unug: 5 anni
- Ur-Utu (o Lugal-Melem) di Unug: 25 anni

Unug fu sconfitto e la regalità fu assunta dall'esercito dei Gutei.

Periodo dei Gutei

Nell'esercito dei Gutei, all'inizio non c'era nessun re famoso; avevano i
loro propri re e dominarono così per tre anni

- Inkishush di Gutium: 6 anni
- Zarlagab di Gutium: 6 anni
- Shulme (o Yarlagash) di Gutium: 6 anni
- Silulumesh (o Silulu) di Gutium: 6 anni
- Inimabakesh (o Duga) di Gutium: 5 anni
- Igeshaush (o Ilu-An) di Gutium: 6 anni
- Yarlagab di Gutium: 3 anni
- Ibate di Gutium: 3 anni
- Yarla di Gutium: 3 anni
- Kurum di Gutium: 1 anno
- Apil-Kin di Gutium: 3 anni
- La-Erabum di Gutium: 2 anni
- Irarum di Gutium: 2 anni
- Ibranum di Gutium: 1 anno
- Hablum di Gutium: 2 anni
- Puzur-Sin di Gutium: 7 anni
- Yarlaganda di Gutium: 7 anni
- ? di Gutium: 7 anni
- Tiriga di Gutium: 40 giorni

Uruk

- Utu-kegal di Unug: date contraddittorie (427 anni / 26 anni / 7 anni)
  scaccia i Gutei.

Terza dinastia di Ur

- Ur-Nammu di Urim: 18 anni
    governo ca. 2065 a.C.–2047 a.C.
- Shulgi: 48 anni
    governò ca. 2047 a.C.–1999 a.C.
- Amar-Sin di Urim: 9 anni
- Shu-Sin di Urim: 9 anni
- Ibbi-Sin di Urim: 24 anni

Quindi Urim fu sconfitto. La regalità fu assunta da Isin.

Dinastia di Isin

(Stati amorriti indipendenti nella bassa Mesopotamia. La dinastia si
concluse nel 1730 a.C. circa.)

- Ishbi-Erra di Isin: 33 anni
- Shu-Ilishu di Isin: 20 anni
- Iddin-Dagān di Isin: 20 anni
- Ishme-Dagan di Isin: 20 anni
- Lipit-Ishtar di Isin 11 anni
- Ur-Ninurta di Isin (il figlio di Ishkur, dovrebbe aver avuto anni di
  abbondanza, un buon regno e una vita piacevole): 28 anni
- Bur-Sin di Isin: 5 anni
- Lipit-Enlil di Isin: 5 anni
- Erra-Imitti di Isin: 8 anni
- Enlil-Bani di Isin: 24 anni (il giardiniere del re, per la celebrazione
  del Nuovo Anno, era nominato "re per un giorno" quindi sacrificato, il re
  morì durante la celebrazione. Enlil-Bani rimase sul trono.)
- Zambiya di Isin: 3 anni
- Iter-Pisha di Isin: 4 anni
- Ur-Dul-Kuga di Isin: 4 anni
- Suen-magir di Isin: 11 anni
- Damiq-ilishu di Isin: 23 anni

Ci sono 11 città, città in cui la regalità fu esercitata. Un totale di 134
re, che in totale governarono per 28876 + X anni.

Note

[1] Scheda su livius.org.
[2] Questi due nomi sono presenti su più della metà delle versioni delle
  liste dei re sumeri, ma non su altre.
[3] Al posto di En-Men-Ana in alcune versioni della lista c'è il nome di
  Kichu-Ana.

Bibliografia

- Vincente, Claudine-Adrienne, "The Tall Leilan Recension of the Sumerian
  King List", Zeitschrift für Assyriologie 50 (1995), 234–270
- Black, J.A., Cunningham, G., Fluckiger-Hawker, E, Robson, E., and
  Zólyomi, G., The Electronic Text Corpus of Sumerian Literature
  (http://www-etcsl.orient.ox.ac.uk/), Oxford 1998.

Voci correlate

- Sumeri
- Storia dei Sumeri
- Sumer

Collegamenti esterni

- (EN) La Lista reale sumerica tradotta in inglese, da
  www-etcsl.orient.ox.ac.uk
- (EN) Scheda e traduzione in inglese della Lista reale sumerica, da
  livius.org

Storia del Vicino Oriente antico

La storia del Vicino Oriente antico muove dalla rivoluzione neolitica, fase
protostorica in cui l'uomo, anche in altre parti del mondo, perfezionò
progressivamente le più arcaiche tecnologie produttive. L'inizio della
storia viene tradizionalmente associato all'invenzione della scrittura
(seconda metà del IV millennio a.C.), ma già durante la cosiddetta
protostoria del Vicino Oriente la progressiva affermazione dei modelli
urbano, templare e palatino¹ rappresenta una marca che caratterizza tutto
il periodo che va dal IV millennio a.C. fino alla metà del I millennio a.C.
D'altra parte, il ruolo della scrittura rispetto al "sorgere" della storia
è importante non tanto perché essa renda disponibili delle fonti di nuovo
tipo, bensì perché, come scrive Mario Liverani, "per la prima volta si
assiste all'interazione complessa di gruppi umani all'interno di singole
comunità (stratificazione sociale, costituzione di una dirigenza politica,
ruolo socio-politico dell'ideologia)"² .

La storia condensatasi nel Vicino Oriente rappresenta la metà dell'intera
storia umana documentata³ . Convenzionalmente viene scandita, oltre che
dalla rivoluzione neolitica, da un'età del bronzo (dal 3500 a.C.),
solitamente divisa in un periodo antico (nel contesto del quale si
verifica, con termine controverso, la "rivoluzione urbana"), un periodo
medio (che inizia con il crollo dell'impero di Ibbi-Sin e la progressiva
amorreizzazione del Vicino Oriente) e uno tardo (che inizia con una sorta
di "età oscura", nel XVI secolo a.C.), per poi passare ad un'età del ferro,
che coincide con l'arrivo dei Popoli del Mare (1200 a.C. ca.).

Periodizzazione

Manca una storiografia antica che abbia lasciato una traccia su cui
innestare la ricostruzione storica moderna del Vicino Oriente. È una storia
che poggia interamente sulle fonti primarie: documentazione amministrativa,
commerciale, giuridica, in generale in funzione archivistica. Tale
documentazione ha resistito al tempo perché raccolta su un supporto, le
tavolette d'argilla, che hanno resistito a incendi, immersione nel suolo e
altri agenti atmosferici assai meglio di altri supporti (il papiro, la
pergamena, la carta) che verranno via via utilizzati, nella zona
considerata o altrove⁴ .

Oltre che alla luce della ricostruzione greco-classica, il contesto storico
antico-orientale è stato letto attraverso la Bibbia⁵ e anzi la riscoperta
di questa storia ha spesso avuto come motore il tentativo di ricostruire
l'ambiente storico che sta dietro i racconti biblici⁶ .

La periodizzazione del Vicino Oriente antico risulta quindi essere solo un
tentativo di categorizzarne o dividerne il tempo in blocchi, o periodi
distinti, con un loro nome. Il risultato è un'astrazione descrittiva, che
fornisce una chiave utile riguardo ai periodi di tempo del Vicino Oriente
con caratteristiche relativamente stabili.

Approssimativamente, il limite alto del contesto storico in esame può
essere individuato nel momento in cui vedono la luce le fonti scritte, in
aggiunta a quelle puramente archeologiche, mentre il limite basso potrebbe
coincidere con l'avvento delle fonti greco-romane⁷ .

Problemi cronologici

Per il Vicino Oriente antico si seguono naturalmente datazioni
archeologiche (collocazione di reperti sia degli uni rispetto agli altri,
ma anche datazione assoluta, cioè in rapporto al presente) e datazioni
culturali. Le prime si fondano in generale sulla stratigrafia verticale, le
seconde sulla stratigrafia orizzontale (quella in uso per le necropoli, ad
esempio) e sulla classificazione tipologica. Le seconde devono per forza di
cose svolgere un ruolo solo secondario. La datazione assoluta può
sostanziarsi con il rinvenimento di documenti testuali in uno strato o con
uno dei vari metodi fisico-chimici con cui possono essere datati alcuni
materiali, in particolare quelli organici.⁹

Le culture antico-orientali sentirono l'esigenza di fissare una propria
cronologia degli eventi (ruolo svolto da scribi e sacerdoti), ma in modi
spesso incompatibili con la storiografia modernamente intesa. Le ere in uso
in Mesopotamia erano relativamente brevi e facevano riferimento per lo più
alle intronizzazioni, in modo che ogni città-stato poteva averne una
propria. Così, esiste ad esempio un documento datato "giorno 4, mese III,
anno sesto di Nabucodonosor", che rischia, così com'è, di restare slegato
dai sistemi di riferimento moderni.¹⁰

Testi come la Lista reale sumerica (ma anche la Lista dei re babilonesi e
la Lista dei re assiri, di epoca posteriore) sono giunti frammentati e
incompleti. Vi sono poi anche errori materiali, rinvenibili quando è
possibile confrontare diverse riproduzioni della stessa lista. Più decisive
ancora risultano le manomissioni, intenzionali in maggiore o minor misura,
spesso di sapore politico-ideologico: alcuni re o intere dinastie vengono
espunte, alcune dinastie che esercitarono il loro potere nello stesso
periodo vengono messe acriticamente in sequenza. Più facilmente
controllabile risulta l'inserimento di elementi mitico-leggendari, in
particolare agli inizi di queste liste.¹¹

La cronologia che si è riusciti a estrapolare dai dati a disposizione è
sufficientemente precisa per il periodo 1500-500 a.C. e anzi, per il I
millennio a.C. gli storici hanno a disposizione cronache babilonesi e
annali assiri che risultano più precisi delle liste.¹¹

La Lista reale assira è la sequenza dinastica meglio conservata e la più
lunga. Eppure, verso la metà del II millennio a.C. si produce uno iato,
provocato da diverse sovrapposizioni di dinastie babilonesi. Per il periodo
2500-1500 a.C. questo iato misura circa dieci anni, ma diventa più corposo
man mano che si retrocede a tempi più antichi. Il tentativo di sistemare lo
iato in relazione al periodo intorno alla metà del II millennio a.C.,
riferendosi ad allusioni a fenomeni astronomici contenuti in testi
paleo-babilonesi (periodo di Ammi-Saduqa, re della prima dinastia
babilonese: 1582-1562 a.C., secondo la cronologia corta; si tratta della
cosiddetta "tavoletta di Venere di Ammi-Saduqa") non ha avuto successo,
poiché gli astronomi non hanno trovato un accordo sull'interpretazione di
queste allusioni. In base alle incerte indicazioni degli astronomi, sono
state determinate tre cronologie diverse: una, cosiddetta "lunga", una
"media" e una "corta". Quella "media" ha riscosso il maggior consenso. La
cronologia più solida è quella relativa alla Mesopotamia: quelle delle aree
circostanti si appoggiano a questa.¹²

Protostoria

Epipaleolitico

Robert John Braidwood distingue due fasi:

- «periodo di caccia e raccolta intensificata» (ca. 15.000-10.000 a.C.)
- «periodo della produzione incipiente» (ca. 10.000-7.500 a.C.)

Nella prima fase, l'insediamento è ancora in caverne e le comunità, al
seguito degli animali che sostentano la loro dieta, sono formate da 40-50
individui al più. Gli uomini non hanno ancora sviluppato nessuna tecnica di
produzione o conservazione del cibo e la sussistenza resta una sfida
quotidiana.¹³ L'uomo tende a cacciare prede più minute (gazzelle, ovini,
caprini), ma non lo fa più in modo indiscriminato: si tenta piuttosto di
salvaguardare la consistenza del gregge, attraverso una forma che è di
controllo, anche se non ancora diretto.¹³ La raccolta di graminacee e
leguminose produce un'involontaria diffusione e selezione dei semi.¹³
L'industria litica si dirige verso il microlitismo. Appaiono i primi
pestelli.¹⁴

Nella seconda fase, inizia l'addomesticamento delle greggi, con il
conseguente utilizzo di latte e lana, e i primi esperimenti di
coltivazione. L'uomo inizia ad abbandonare gradualmente il nomadismo,
stabilendosi progressivamente in bassa montagna, accanto ad una forte
varietà di unità ecologiche.¹⁵

Neolitico

Neolitico aceramico

Il periodo del neolitico aceramico (ca. 7.500-6.000 a.C.) può essere inteso
come un neolitico pressoché "pieno"¹⁷ . La totale sedentarietà, in case di
mattoni crudi o fango, si può dire raggiunta. Le abitazioni hanno ora forma
quadrangolare, un formato intrinsecamente aperto a nuovi aggregati. Molto
importante è in questa fase la cooperazione interfamiliare all'interno dei
villaggi, composti ora da diverse centinaia di individui.¹⁸

I nuclei abitati sono del tutto autonomi, ma i contatti tra di essi si
ampliano e arrivano a coprire anche distanze di discreta lunghezza per
quanto riguarda la reperibilità di certi materiali (pietre dure, metalli,
conchiglie): in particolare, si sviluppa un commercio dell'ossidiana
(dall'Anatolia e dall'Armenia), mentre le conchiglie giungono dal
Mediterraneo, dal Mar Rosso, dal Golfo Persico. Ci si scambia insomma
materiali di pregio e di poco ingombro (non le cibarie, dunque)¹⁸ ¹⁹ .

Il neolitico pieno e la crisi del VI millennio

Il periodo che va dal 6000 al 4500 a.C. è indicato generalmente come
"neolitico pieno". L'affermarsi dei nuovi caratteri nell'economia di
sussistenza (agricoltura e allevamento) è accompagnato da nuove tecniche di
manifattura (tessitura, lavorazione della ceramica e del rame martellato) e
dal perfezionamento di quelle già esistenti (punte di freccia, falcetti,
strumenti per la lavorazione delle pelli, per la tosatura e la
macellazione).

La ceramica, in particolare, usata per cuocere e per consumare i cibi (e
più di rado i liquidi), svolge in questa fase un ruolo molto importante,
soprattutto per quanto riguarda l'inizio delle coltivazioni estese.²⁰

L'allevamento si concentra su cane (usato per la difesa e la caccia),
caprovini, suini, bovini e asini.²¹

Gli abitati iniziano a diffondersi dalle zone pedemontane agli altopiani
iranici e anatolici e, finalmente, giungono a popolare la piana
mesopotamica²² .

Agricoltura irrigua, macinazione dei semi e tecniche di conservazione del
cibo sono i momenti più importanti di un'economia ormai quasi
esclusivamente a base agro-pastorale. Prosegue comunque l'attività di
raccolta e continuano ad essere sempre praticate caccia, pesca e raccolta
di molluschi e crostacei.²²

Nella prima metà del VI millennio incontriamo una fase di arresto o di
crisi, segnata dal diminuire sensibile dei dati archeologici (crisi forse
imputabile ad un periodo di siccità, conseguente al cambiamento climatico
avvenuto intorno al 10.000 e che portò un innalzamento della temperatura)²³
.

Rapporti tra comunità: guerra e commercio

La "colonizzazione" neolitica lascia ampi spazi residuali, dedicati alla
caccia e alla raccolta. Si ipotizza una bassa conflittualità tra le
comunità, poiché le armi pervenuteci non denotano una differenziazione
tipologica tra caccia e guerra.²⁴

Del linguaggio nulla si sa, me si presume una certa differenziazione e
corrispondenza areale alla fase storica. La corrispondenza tra cultura,
lingua e ethnos può essere stata maggiore in questa fase seminale, mentre
in epoca storica tende ad essere nulla o irrilevante e, al limite,
fuorviante.²⁴

Quanto al commercio, come detto, la tecnologia neolitica non è in grado di
supportare trasporti di materiali ingombranti o di cibi. Vengono
commerciati materiali preziosi (nelle proporzioni dell'epoca). È stato
possibile ricostruire per grandi linee il commercio dell'ossidiana, a
motivo della diversa composizione chimica che ha a seconda del luogo di
provenienza (diverse quantità di bario e zirconio).²⁵

Calcolitico

Le prime avvisaglie di un passaggio dalla fase protostorica a quella
storica consistono nell'edificazione di edifici che sembrano dedicati al
solo culto (ma non si tratta di veri e propri templi). Sotto questo
aspetto, particolarmente significativa risulta la cultura di Ubaid (che
prende il nome dal sito guida di Ubaid, nella Bassa Mesopotamia), una
cultura cronologicamente assai consistente (dura infatti dal 4500 al 3500),
al cui inizio si fa coincidere l'inizio del Calcolitico locale. È in questa
fase che avviene una prima sistemazione infrastrutturale dell'alluvio.
Nella fase tarda della cultura di Ubaid si collocano i livelli 7 e 6 del
tempio di Eridu, in cui si forma quello che diverrà il modello standard
dell'edificio templare mesopotamico per tremila anni. I corredi funerari
fanno pensare ad una seminale stratificazione sociale.²⁸

La rivoluzione urbana

Il periodo di Uruk (dal 4000 a 3100 a.C. ca.) prende il nome dal sito guida
di Uruk. È in questa fase che viene individuato un "salto" organizzativo:
il passaggio dalla nicchia ecologica pedemontana, in cui si interfacciano
ambienti assai diversi a distanza ravvicinata, ad una decisamente più
vasta, quella dell'alluvio, sembra il motivo fondante che ha spinto le
comunità umane ad organizzarsi a livelli congrui: Tigri ed Eufrate
offrivano infatti un potenziale raccolto assai più ricco, ma d'altra parte
si rendeva necessario un lavoro di canalizzazione fortemente coordinato per
permettere il passaggio dall'agricoltura "secca" del pedemontano a quella
irrigua dell'alluvio: la prima obbedisce alle precipitazioni, la seconda è
in misura maggiore frutto del lavoro umano, perché convoglia le acque lì
dove è necessario e drena le quantità in eccesso. L'alluvio, che nel
periodo della prima neolitizzazione, era ancora lontano dai fulcri dello
sviluppo tecnologico e insediamentale, durante il calcolitico e nel
passaggio alla prima età del bronzo diventa il polo centrale e tale rimarrà
per tutta l'antichità preclassica, pur in rapporto dialettico con le zone
semiaride e con l'elemento nomadico che le abita. Il culmine della
"rivoluzione urbana" della Bassa Mesopotamia è da collocare tra il 3500 e
il 3200 a.C.³⁰ : in questa fase, corrispondente al tardo-Uruk, la
sedentarizzazione dei produttori agricoli assume proporzioni di rilievo mai
riscontrato prima; va notato che "Le grandi organizzazioni della prima
urbanizzazione si costituiscono in assenza dello strumento della scrittura:
sono proprio le loro esigenze a portare alla sua introduzione"³¹ .

La prima urbanizzazione

Il nord viene in qualche modo "colonizzato" dal modello Uruk, con la
creazione di insediamenti finalizzati a supportare, a quanto sembra, il
commercio meridionale (un commercio sostanzialmente fluviale). Pure, è già
presente e rimane in vita una cultura autonoma del nord, che si rifletteva
(e si rifletterà) in un diverso modello politico, sostanziato da un diverso
rapporto con il territorio.³² In particolare, tra il sud (Sumer) e il nord
(Akkad)³³ :

- il territorio del sud è più soggetto a paludizzazione; viene organizzato
  a livello centrale ("colonizzazione templare")
- a nord i flussi idrici sono controllati con più facilità (a detrimento
  dei territori a valle); il ruolo dei "liberi" è maggiormente incisivo,
  data la natura "gentilizia" del comando

In sostanza, insediamenti come Susa o Habuba Kebira sembrano essere vere e
proprie "colonie" di Uruk, mentre in diversi centri coevi, nel nord, il
rapporto con l'elemento nomadico-pastorale definisce un panorama politico
diverso³⁴ . Si tratta dei centri di Subartu (la futura Assiria) e del
triangolo del Khabur: il sito-guida di Tepe Gawra rappresenta per il nord
quello che Uruk ha rappresentato per il sud. Quando vi giunge la
"colonizzazione", questa si impianta su una importante cultura, mentre,
sempre al nord, vi sono anche casi di vera e propria fondazione dal nulla
(la stessa Habuba Kebira e Gebel 'Aruda³⁴ ). Un altro importante centro del
nord è Ninive.³⁴ Tell Brak è invece il sito più rilevante del triangolo del
Khabur (rilevante il suo "tempio dell'occhio")³⁵ .

Quanto alla Palestina, la prima urbanizzazione la coinvolse appena³⁶ .

Antica età del bronzo

Il Bronzo Antico del Vicino Oriente va dal 3000 al 2000 a.C.⁸

La crisi della prima urbanizzazione

Nella sua fase più tarda (fine del IV millennio a.C.), la cultura di Uruk
patisce una forte contrazione, che vede la sparizione di alcuni centri che
ad essa fanno riferimento. Le ragioni di questa crisi non sono del tutto
chiare: Liverani ipotizza una questione di rendimento dei raccolti, più
contratto fuori dell'alluvio.³⁷ La portata di questa crisi, in assenza di
documentazione scritta, può essere valutata solo in rapporto alla cultura
materiale (specialmente la produzione ceramica): ad essa succede comunque
una regionalizzazione (a fronte della forte omogeneità rappresentata dagli
insediamenti tipo-Ubaid). Alla fase di Uruk segue un periodo che prende il
nome dal sito guida di Gemdet Nasr (corrispondente a Uruk 3): questa fase è
detta "proto-letterata". Ad essa segue il periodo detto "protodinastico",
con una prima fase recessiva (Proto-Dinastico I, 2900-2750 ca.).³⁸

La fase protodinastica

Con questa fase si entra nel III millennio a.C. Le fasi protodinastiche II
e III, dopo la prima fase recessiva, sono di espansione, sia demografica
che tecnologica. La regionalizzazione prodotta dalla crisi della prima
urbanizzazione si sviluppa adesso in un sistema di città-stato: tra queste,
la stessa Uruk, Ur ed Eridu nel sud, Lagash e Umma sul Tigri, Adab,
Shuruppak e Nippur nella zona centrale, Kish a nord ed Eshnunna
nell'estremo nord.³⁹

La seconda urbanizzazione

La seconda urbanizzazione in Siria e Alta Mesopotamia

Il panorama valido per la prima urbanizzazione (una cultura meridionale che
si impianta su un sostrato settentrionale a carattere gentilizio e
pastorale) si ripete in occasione della seconda urbanizzazione³² . Va però
detto che questa seconda urbanizzazione ha maggiore diffusione rispetto
alla prima e si impianta in modo più stabile e significativo: i due
insediamenti fondamentali (vere "teste di ponte" del sud al nord) sono Mari
sull'Eufrate e Assur sul Tigri: intorno a questi insediamenti, diretta
emanazione sumerica, c'è tutta una costellazione di insediamenti (città o
villaggi) che sono invece emanazione della cultura settentrionale: tali
insediamenti pedemontani si fondano sull'agricoltura "secca" (che si basa
sulle precipitazioni) e sull'allevamento di caprovini (al sud assai meno
significativo). L'influenza del sud si avverte sul piano amministrativo, ma
la cultura materiale è diversa e si basa su un retroterra ambientale
diverso. Si può ipotizzare una certa unità culturale del pedemontano: si va
dal pedemonte dell'Anti-Tauro a quello degli Zagros settentrionali. Con
l'apparire di una documentazione scritta, in queste zone emergeranno le
popolazioni hurrite e semite (i primi nella fascia più nordica).⁴¹

Sul lungo periodo, questa fascia insediamentale settentrionale fiorirà nel
Proto-Dinastico II (2750-2600) e III (2600-2350) e poi fino all'impero di
Akkad (2350-2200), l'invasione gutea (2200-2120), la terza dinastia di Ur
(2120-2000), mentre si registra una fase declinante nel Bronzo medio e
un'ulteriore contrazione nel Bronzo tardo.⁴²

La seconda urbanizzazione comporta una solida diffusione del modello
"città", e con esso delle istituzioni e caratteristiche che ad essa si
accompagnano: un uso sistematico della scrittura (ovviamente circoscritto
ad una élite specializzata, quella degli scribi), centralizzazione del
comando, gerarchia degli insediamenti e una forte stratificazione sociale
(come mostra il commercio diffuso di oggetti di pregio, illuminato dalle
scoperte del centro commerciale di Ebla, in Siria).⁴³ È possibile che
all'improvviso picco insediamentale del III millennio a.C. corrisponda una
fase climatica più ricca di precipitazioni, perché successivamente, quando
le condizioni climatiche peggioreranno, la fascia del pedemontano (il
"paese alto") dimostrerà di non poter sostentare un'urbanizzazione troppo
fitta.⁴² Non vi sono evidenze archeologiche della comparsa della scrittura
in Alta Mesopotamia in questa fase presargonica, ma la ricchezza degli
archivi di Ebla ha fatto supporre che anche nel "paese alto" la scrittura
fosse utilizzata in modo significativo.⁴⁴ Del resto, l'archivio di Ebla fa
riferimento ad una a-BAR-SÌLA, probabilmente Assur, per cui si parla di un
"trattato tra Ebla e Assur". Se di Assur si tratta, si configurerebbe un
sistema commerciale internazionale, con due vie principali, quella di Ebla
(alto Eufrate, Siria) e quella di Assur (alto Tigri, Anatolia), le cui
reciproche interferenze sarebbero all'origine della decisione di
regolamentarne l'uso attraverso un trattato (in particolare, il trattato
permette ai mercanti assiri di servirsi dei kāru eblaiti). La via di Assur
così ipotizzata è peraltro la stessa che si manifesterà nella fase del
commercio paleo-assiro.⁴⁵

Importante è anche la documentazione giuntaci da Mari (città ben presente
nelle tavolette degli archivi di Ebla) e dal suo cosiddetto "palazzo
presargonide" (forse già del Proto-Dinastico IIIa), i vari templi, tra cui
quello di Ishtar. Mari appare una diretta emanazione sumerica, ma la
documentazione rivela un'onomastica in gran parte semita e la lingua è la
stessa che a Ebla, una lingua semitica "pre-amorrea".⁴⁶ Un documento
fondamentale per discernere i rapporti tra Ebla e Mari è la cosiddetta
"lettera di Enna-Dagan" (non è però chiaro se Enna-Dagan fosse un re di
Ebla o, come è più probabile, un re di Mari). Nel complesso, il ruolo
commerciale di Mari, passaggio sull'Eufrate tra la Mesopotamia e la Siria
come è Assur per il Tigri, è nella sostanza dipendente da quello di Ebla.
Per quanto assai oscuro il quadro complessivo di questa fase storica, è
possibile ipotizzare una certa competizione tra le due città, che può aver
avuto risvolti militari.⁴⁷

La seconda urbanizzazione in Libano e Palestina

Alla fine del calcolitico (fine del IV millennio a.C.), la Siria-Palestina
sperimenta una fragile esperienza protourbana con il sito di Giawa,
nell'odierna Giordania³⁶ ⁴⁸ . È solo nel corso del III millennio a.C.
(soprattutto alle metà del millennio, in coincidenza con l'apogeo di Ebla)
che il modello urbano emerge con forza in queste zone, muovendo da nord a
sud, attestandosi prima sulla costa e sulle valli ad agricoltura secca,
successivamente sulle colline. In questo periodo (corrispondente al Bronzo
Antico III), la Palestina tocca un picco demografico e vasta è anche
l'estensione dell'area di penetrazione umana.³⁶ In passato è stata avanzata
l'ipotesi di un fitto fenomeno migratorio da nord. Di fatto sono
riconoscibili dei tipi ceramici di ispirazione est-anatolica (in
particolare nel tipo di Khirbet Kerak, sul Lago di Tiberiade), ma si tratta
di modelli rielaborati da popolazioni locali, nel contesto di uno sviluppo
non improvviso.³⁶

La cellula di questo sviluppo insediamentale è la tribù pastorale, con
un'agricoltura stentata e dipendente da precipitazioni capricciose. Le
risorse più importanti sono rappresentate dai cedri del Libano, dal rame
dell'ʻAraba, dal turchese e dalla cornalina del Sinai³⁶ .

In questa fase è già attestato il centro urbano di Biblo (con evidenze di
importazioni dall'Egitto) e forse è di quest'epoca anche la fondazione di
Ugarit³⁶ . Altri centri importanti sono la già nominata Khirbet Kerak (Bet
Yerah) e Megiddo, situati nelle valli, Gerico, posto accanto a un'oasi, ʻAi
e Tell Farʻah sulle colline. Successivi sono gli insediamenti di Tell
ʻAreyni e Tell ʻArad (nel Negev).⁴⁹

Si tratta di centri di dimensioni mediamente inferiori rispetto a quelli
siriani e altomesopotamici. Le fortificazioni di tutti questi centri
testimoniano di una alta conflittualità tra di essi. Ospitavano edifici
pubblici, come è il caso di un palazzo a Megiddo, di un silo a Khirbet
Kerak o del cosiddetto tempio di Reshef a Biblo. Nel complesso, i templi
della zona sono minuti e ad ambiente unico, molto diversi da quelli
dell'alluvio mesopotamico, con cui evidentemente non condividevano la
spiccata propensione per l'attività politica e commerciale.⁴⁹

I centri palestinesi sono documentati anche da testi provenienti da Ebla e
dall'Egitto dell'Antico Regno. Non abbiamo però un quadro dei rapporti di
dominio. Peraltro l'archivio di Ebla, che disvela una serie di fitti
rapporti commerciali intorno all'antica città siriana, non abbraccia, con i
suoi riferimenti, la rete commerciale esistente a sud di Biblo e Hama:
sembra che i centri palestinesi gravitino più sull'Egitto, ma va detto che
vasi con cartigli egiziani (della IV e VI dinastia) sono stati ritrovati
anche ad Ebla (oltre che a Biblo stessa) ed è possibile che Biblo abbia
esercitato un ruolo in questo commercio. Diversi sono i beni di prestigio
che sono stati trovati in Egitto o ad Ebla e che sono il frutto di questi
commerci (intesi come doni regi): lapislazzuli in Egitto e oro ad Ebla, di
origine egiziana o forse anche dell'Africa orientale.⁴⁹

Oltre alle risorse già citate (cedri, rame, turchese, cornalina),
l'attenzione dell'Egitto verso Palestina e costa libanese è suscitato
dall'olio d'oliva e dal vino (commerciati nelle giare di tipica fattura
palestinese poi ritrovate nelle necropoli dell'epoca dell'Antico Regno),
nonché dalle essenze resinose che i locali ricavano dalle conifere.
L'atteggiamento egiziano non è impostato su una parità commerciale: i
rapporti con le élites locali erano probabilmente fondati su uno "scambio
ineguale", per cui queste, in cambio dell'accesso ai beni, ottenevano
oggetti di prestigio (come gli scarabei apotropaici). Ed è probabile che
l'Egitto usasse anche la forza per accedere alle risorse palestinesi.⁵⁰
L'intervento armato egizio era spesso indirizzato alla repressione dei
nomadi (chiamati Shasu, ʻAmu o, con termini più generici, "i selvaggi",
"quelli della sabbia"), visti come elemento di disturbo delle pratiche
commerciali che l'Egitto intratteneva con le popolazioni stanziali⁵¹ , ma
non mancano sortite anche nelle zone urbanizzate, come attestano le
iscrizioni tombali di Uni o una rappresentazione parietale a Deshasha,
dov'è raffigurato l'assedio di una città palestinese fortificata. Ma non si
tratta ancora di un interesse alla gestione diretta del territorio, quanto
di protezione alle vie di accesso alle risorse.⁵²

La seconda urbanizzazione in Palestina e Libano entra a un certo punto in
crisi, ma non è né la pressione dell'impero di Akkad né quella assai più
tenue degli Egizi a determinare questo tracollo. Si tratta di una crisi
interna, probabilmente determinata dall'insostenibilità di una pressione
demografica non adeguatamente supportata dalle risorse del territorio e
dalle possibilità tecnologiche del Bronzo Antico. Sarà poi l'elemento
nomadico che, nel Medio Bronzo, riuscirà a riportare in Palestina e nelle
zone limitrofe una più stabile urbanizzazione.⁵³

L'impero di Akkad

Gli Accadi, una popolazione semita⁵⁴ presente in Mesopotamia fin dal
Proto-Dinastico II e III (2750-2350 a.C., secondo la cronologia media),
erano una popolazione nomade, proveniente, secondo la tradizione, dal
deserto siro-arabico⁵⁵ . Rappresentano la vistosa manifestazione storica di
un fenomeno di lungo periodo, cioè la "coabitazione", in ambito
mesopotamico, di popolazioni semite con la civiltà sumera, coabitazione che
risale almeno al IV millennio a.C.⁵⁶ L'impero da essi costituito (detto
"accadico" o "di Akkad"), fondato dall'homo novus Sargon, rappresenta la
più importante iniziativa unificatrice fino a quel momento sperimentata in
Mesopotamia.

Oltre a Sargon (2335-2279 a.C.), l'altra grande figura di rilievo nel circa
150 anni di vita dell'impero accadico è Naram-Sin, che regnò dal 2254 al
2218 a.C.⁵⁷ Entrambi i grandi re rimasero impressi nella memoria delle
genti mesopotamiche molto a lungo, ma Sargon come esempio positivo e
Naram-Sin (immeritatamente) come esempio negativo⁵⁸ .

La causa del crollo della dinastia di Akkad è generalmente attribuita
all'invasione dei Gutei, una popolazione montanara originaria del Luristan.
È probabile che il loro dominio si estendesse in prossimità della loro
regione di provenienza: ciò significò una certa autonomia per il meridione
(Sumer) e tale condizione sarà il preludio alla riconquista del potere
politico, con la cosiddetta rinascita sumerica.⁵⁹

L'età neo-sumerica

Media età del bronzo

Il Medio Bronzo del Vicino Oriente va dal 2000 al 1500 a.C.⁸ Dopo la
distruzione della città di Ur a causa degli Elamiti e degli amorrei, questi
daranno il via ai cosiddetti regni amorrei, ovvero stati governati da
dinastie di origine amorrea.

La crisi della seconda urbanizzazione

Il periodo di Isin e Larsa

Origine dello Stato assiro

I palazzi del medio Eufrate ai tempi di Mari

Mari era un'antica città sumera e amorrita, situata a 11 chilometri a
nord-ovest della moderna città di Abu Kamal, sulla riva occidentale
dell'Eufrate, quasi 120 km a sud-est di Deir el-Zor, Siria. Si pensa che
sia stata abitata fin dal V millennio a.C., sebbene essa prosperò dal 2900
a.C. fino al 1759 a.C., quando venne messa a sacco da Hammurabi.

Yamhad

Yamhad era un antico regno amorrita, dove si stanziò anche una cospicua
popolazione hurrita, influenzando l'area con la sua cultura. Il regno era
potente durante la media età del bronzo (1800-1600 a.C. ca.). Il suo più
grande rivale era Qatna più a sud. Yamhad venne infine distrutta dagli
Ittiti nel XVI secolo a.C.

Hammurabi

Intervento dello Stato ittita

Nell'arco di un cinquantennio (ca. 1650-1600) gli Ittiti, guidati dai due
re Kattushili I e Murshili I, divennero protagonisti della storia del
vicino oriente antico. Essi dilagarono sui bassopiani siro-mesopotamici e
fecero finire gli stati di Yamkhad e Babilonia. Durante il suo secondo anno
di regno Kattushili sferra il suo primo attacco contro Alalakh, vassallo di
Aleppo, distruggendola. Durante il sesto anno e seguenti il re ittita scese
di nuovo a sud del Tauro distruggendo diverse città ma si dovette fermare
ad Urshum. Alla morte di Kattushili l'opera venne continuata dal figlio
adottivo di quest'ultimo, Murshili I che discese in Siria sconfiggendo
Yamkhad ed i suoi alleati. Forte della sua vittoria, si spinse fino a
Babilonia saccheggiandola e facendo così terminare la dinastia regnante. I
disegni di Mushili però non erano così ambiziosi, quindi lasciò Babilonia
per concentrarsi sulla Siria⁶⁰ .

Tarda età del bronzo

Il Tardo Bronzo del Vicino Oriente va dal 1500 al 1200 a.C.⁸ Chiamata anche
"l'epoca dei grandi regni" questo periodo vede appunto lo sviluppo di
superpotenze che decideranno le sorti della storia: L'Egitto, Hatti
(ittiti), Mitanni, Babilonia (cassiti) e L'Assiria.

Questi stati si vennero a creare non per movimenti migratori, bensì a causa
dei vuoti di potere che avevano lasciato i vecchi dominatori (es. Yamhad;
Mitanni o Babilonia; Cassiti) oppure con l'aggregazione di città
indipendenti in un unico stato (es. Hatti).

Gli Hurriti vivevano nella Mesopotamia settentrionale e nelle immediate
vicinanze a est e a ovest, approssimativamente intorno al 2500 a.C. Essi
probabilmente erano originari del Caucaso e scesero da nord, ma ciò non è
dato con certezza. Loro patria era Subartu, la valle del fiume Khabur.
Successivamente si stabilirono come dominatori di piccoli regni in
Mesopotamia settentrionale e Siria. La più grande e influente nazione
hurrita fu il regno di Mitanni. Gli Hurriti giocarono un ruolo sostanziale
nella storia degli Ittiti.

Ishuwa (o Išuwa) era un antico regno in Anatolia. Il nome viene attestato
per la prima volta nel secondo millennio a.C. Nel periodo classico il suo
territorio corrispondeva più o meno all'attuale Armenia. La prima
rivoluzione agricola ebbe in Ishuwa uno dei luoghi di sviluppo. I centri
urbani si concentravano lungo la valle dell'Eufrate intorno al 3500 a.C.,
mentre i primi stati seguirono nel III millennio a.C. Il nome "Ishuwa" non
è conosciuto se non a partire da documentazione del II millennio a.C. Poche
fonti letterarie sono state scoperte al suo riguardo e le fonti primarie
sono estratti da testi ittiti. A ovest di Ishuwa si estendeva il vicino
regno degli Ittiti, popolo montanaro e combattivo. Si racconta che il re
ittita Hattušili I (1600 a.C. ca.) avesse marciato con la sua armata
attraverso l'Eufrate, distruggendo le città del luogo. Dall'archeologia
arriva la conferma, ovvero dagli strati bruciati scoperti nei siti di città
nell'Ishuwa, datati pressappoco allo stesso periodo. Dopo la fine
dell'impero ittita all'inizio del XII secolo a.C. un nuovo stato emergeva
nel regno di Ishuwa. La città di Malatya divenne il centro di uno dei
cosiddetti regni neo-ittiti. Il movimento del popolo nomade potrebbe avere
indebolito il regno di Malatya prima dell'invasione finale assira. Il
declino degli insediamenti e della cultura nell'Ishuwa dal VII secolo a.C.
fino al periodo romano venne probabilmente causato dal questo spostamento
di popolo. Gli Armeni successivamente si stabilirono nell'area, essendo
essi nativi dell'altopiano armeno, relazionandosi ai più antichi abitanti
di Ishuwa.

Kizzuwatna è il nome di un antico regno del II millennio a.C. Situato sugli
altopiani dell'Anatolia sud-orientale, vicino al Golfo di İskenderun,
attualmente in Turchia, circondava la catena montuosa del Tauro e il fiume
Ceyhan⁶¹ . Il centro del regno era la città di Kummanni, situata negli
altopiani. In un successivo periodo, la stessa regione venne conosciuta
come Cilicia.

Il luvio è una lingua antica estinta del ramo anatolico della famiglia
linguistica dell'indoeuropeo. I parlanti luvi gradualmente si espansero
attraverso l'Anatolia, contribuendo alla caduta, dopo il 1180 a.C. circa,
dell'impero ittita, dove già tale lingua si parlava. Il luvio era anche la
lingua parlata negli stati neo-ittiti di Siria, come Melid e Karkemiš, come
pure nel regno centrale di Tabal che fiorì intorno al 900 a.C. Il luvio si
è preservato in due forme, definite secondo il sistema di scrittura usati
per rappresentarli: luvio cuneiforme e luvio geroglifico.

Mitanni fu un regno hurrita situato nella Mesopotamia settentrionale (1500
a.C. ca.). Il culmine della sua potenza si ebbe durante il XIV secolo a.C.:
abbracciava allora ciò che oggi è la Turchia sud-orientale, la Siria
settentrionale e l'Iraq settentrionale (corrispondente pressappoco alla
regione del Kurdistan), ed era incentrato intorno alla capitale Washukanni,
la cui precisa località non è ancora stata determinata dagli archeologi. Si
pensa che Mitanni fosse uno stato "feudale", guidato dalla nobiltà
guerriera di discendenza indo-ariana, che invase a una certo punto la
regione del Levante durante il XVII secolo a.C. La diffusione nella Siria
di una tipo di ceramica caratteristica associata alla cultura di
Kura-Araxes è stata collegata con questo movimento, sebbene la sua
datazione risulti forse troppo arcaica.⁶²

Gli Aramei erano un popolo semitico (gruppo linguistico semitico
occidentale), semi-nomade e pastorale che visse nella Mesopotamia superiore
e Aram. Gli Aramei non hanno mai avuto un impero unificato: erano divisi in
regni indipendenti, tutti situati nel Vicino Oriente. Anche per gli Aramei
si realizza il privilegio di imporre la loro lingua e cultura all'intero
Vicino Oriente e oltre, favorite in parte dai trasferimenti di massa
decretati dagli imperi successivi, inclusi quelli degli Assiri e dei
Babilonesi. Anche gli studiosi hanno utilizzato il termine
"aramaicizzazione" per le lingue e culture dei popoli assiro-babilonesi,
che finirono per adottare l'aramaico come lingua franca.

"Popoli del mare" è una definizione utilizzata per una confederazione di
predoni del mare del II millennio a.C., i quali, veleggiando lungo le coste
orientali del Mediterraneo, causarono non poche inquietudini politiche:
tentarono di controllare il territorio egizio durante il tardo periodo
della XIX dinastia, specialmente durante otto anni del regno di Ramesse III
della XX dinastia.⁶³ Il faraone egiziano Merenptah si riferisce
esplicitamente a loro con il termine "le nazioni (o popoli) straniere⁶⁴ del
mare"⁶⁵ ⁶⁶ nella sua Grande iscrizione di Karnak.⁶⁷ Alcuni studiosi credono
che essi "invasero" Cipro, Hatti e il Levante, ma questa ipotesi viene
ancora discussa.⁶⁸

Collasso dell'età del bronzo

Il "collasso dell'età del bronzo" è la definizione data da quegli storici
che vedono la transizione dalla tarda età del bronzo alla prima fase
dell'età del ferro come violenta, improvvisa e culturalmente distruttiva,
espressa dal collasso delle economie palaziali dell'Egeo e dell'Anatolia,
rimpiazzate dopo un'interruzione dalle culture di villaggi isolati delle
età buie. Il collasso dell'età del bronzo può essere visto nel contesto di
una storia tecnologica che vide la lenta, relativamente continua espansione
della tecnologia della siderurgia nella regione, iniziata precocemente nei
secoli XIII e XII in quella che è attualmente la Romania.⁶⁹ Il collasso
culturale dei regni micenei, dell'impero ittita in Anatolia e Siria, e
dell'impero egizio in Siria e Palestina, la scissione dei contatti
commerciali a lunga distanza e l'eclissarsi improvviso
dell'alfabetizzazione, accaddero tra il 1206 e il 1150 a.C. Nella prima
fase di questo periodo, quasi ogni città fra Troia e Gaza venne
violentemente distrutta, e spesso lasciata vuota (per esempio, Ḫattuša,
Micene, Ugarit). La graduale fine dell'"età buia" che segue vide l'ascesa
dei stabili regni aramei neo-ittiti nella metà del X secolo a.C., e
l'avvento dell'impero neo-assiro.

Età del ferro

L'età del ferro del Vicino Oriente va dal 1200 al 500 a.C.⁸

Durante la prima fase dell'età del ferro, l'Assiria assunse una posizione
di grande potenza regionale (benché soltanto dopo le riforme di
Tiglatpileser III, nell'VIII secolo a.C.), entrando in competizione con
Babilonia e altre potenze minori per il dominio della regione⁷⁰ . Nel
periodo Medio Assiro della tarda età del bronzo, l'Assiria era un regno
minore della Mesopotamia settentrionale (attuale Iraq settentrionale),
competendo per il predominio con la rivale Babilonia della Mesopotamia
meridionale. Iniziando con la campagna di Adad-nirari II, essa divenne una
grande potenza regionale, crescendo in modo tale da diventare una seria
minaccia per la XXV dinastia d'Egitto. L'impero neo-assiro successe a
quello del Medio Assiro (XIV-X secolo a.C.). Alcuni studiosi, come Richard
Nelson Frye, considerano l'impero neo-assiro come il primo vero impero
nella storia dell'umanità.⁷¹ Durante questo periodo, l'aramaico venne
istituito come lingua ufficiale dell'impero, a fianco della lingua
accadica.⁷¹

Gli stati del regno neo-ittita erano entità politiche che parlavano il
luvio, aramaico e fenicio della Siria settentrionale e Anatolia meridionale
nell'età del ferro, che sorsero in seguito al collasso dell'impero ittita
intorno al 1180 a.C., e durarono pressappoco fino al 700 a.C. Il termine
"neo-ittita" è talvolta riservato specificamente ai principati che
parlavano il luvio come Melid (Malatya) e Karkemiš, sebbene in un senso più
ampio il termine culturale più esteso sia "siro-ittita" per tutte le entità
che sorsero nell'Anatolia centro-meridionale in seguito al collasso ittita
- come Tabal e Quwê - o quelle della Siria settentrionale e costiera⁷² ⁷³ .

Urartu era un antico regno di Armenia e Mesopotamia settentrionale⁷⁴ ,
esistito più o meno dall'860 a.C., emergente dalla tarda età del bronzo,
fino al 585 a.C. Il regno di Urartu era situato nell'altopiano montuoso tra
l'Asia Minore, la Mesopotamia e la Catena del Caucaso, successivamente
conosciuto come Altopiano Armeno, incentrandosi attorno al lago di Van
(attualmente facente parte della Turchia orientale). Il nome corrisponde
alla biblica Ararat.

Il termine impero neo-babilonese si riferisce a Babilonia sotto il governo
della XI dinastia ("caldea"), dalla ribellione di Nabopolassar nel 626 a.C.
fino all'invasione di Ciro II di Persia nel 539 a.C., in modo particolare
includendo il regno di Nabucodonosor II. Attraverso secoli di dominazione
assira, Babilonia godette di un notevole status sociale, tentando più volte
di ribellarsi contro il giogo dei dominatori. Tuttavia, gli Assiri
riuscirono sempre in un modo o nell'altro a ripristinare la fedeltà di
Babilonia all'impero, attraverso concessioni di crescenti privilegi, o
militarmente. Infine nel 627 a.C. con la morte dell'ultimo regnante assiro
potente, Sardanapalo, Babilonia si ribellò sotto Nabopolassar il caldeo
l'anno successivo. Con l'aiuto dei Medi, Ninive venne saccheggiata nel 612
a.C., e la sede del potere dell'impero venne di nuovo trasferita a
Babilonia.

L'Impero achemenide fu il primo degli imperi persiani a governare su
significative aree del Grande Iran, e il secondo grande impero iranico
(dopo l'Impero dei Medi). All'apice della sua potenza, con una vasta
estensione approssimativamente di 7,5 milioni km², l'Impero achemenide era
territorialmente il più vasto dell'antichità classica. Esso si estendeva su
tre continenti, inclusi i territori dell'attuale Afghanistan, parte del
Pakistan, Asia Centrale, Asia Minore, Tracia, molte regione costiere del
Mar Nero, Iraq, Arabia Saudita settentrionale, Giordania, Israele, Libano,
Siria e tutti i centri abitati dell'antico Egitto fino alla Libia. L'impero
viene menzionato nella storia come il nemico degli città stato greche nelle
guerre greco-persiane, come liberatore degli Israeliti dalla loro cattività
babilonese, e per avere istituito l'aramaico come lingua ufficiale
dell'impero.

Note

[1] Liverani 2009, p. 15.
[2] Liverani 2009, p. 108.
[3] Liverani, Il vicino oriente antico, intervento al Convegno di Modena La
  storia è di tutti. Nuovi orizzonti e buone pratiche nell'insegnamento
  della storia (5-10 settembre 2005).
[4] Liverani 2009, p. 10.
[5] Liverani 2009, p. 5.
[6] Liverani 2009, p. 6.
[7] Liverani 2009, p. 13.
[8] Liverani 2009, p. 24.
[9] Liverani 2009, p. 17.
[10] Liverani 2009, p. 23.
[11] Liverani 2009, p. 25.
[12] Liverani 2009, pp. 25-6.
[13] Liverani 2009, p. 64.
[14] Liverani 2009, p. 64-5.
[15] Liverani 2009, p. 63.
[16] Liverani 2009, p. 64.
[17] Liverani 2009, p. 66.
[18] Liverani 2009, p. 69.
[19] Liverani 2009, pp. 80-1.
[20] Liverani 2009, p. 74.
[21] Liverani 2009, pp. 72-3.
[22] Liverani 2009, p. 72.
[23] Liverani 2009, p. 71.
[24] Liverani 2009, pp. 78-9.
[25] Liverani 2009, p. 81.
[26] Liverani 2009, p. 84.
[27] Liverani 2009, p. 92. Le date indicate si appoggiano alla cronologia
  media.
[28] Liverani 2009, pp. 90-5.
[29] Liverani 2009, p. 147. Le date indicate si appoggiano alla cronologia
  media.
[30] Liverani 2009, pp. 114-115.
[31] Liverani 2009, p. 128.
[32] Liverani 2009, p. 201.
[33] Liverani 2009, p. 166.
[34] Liverani 2009, p. 148.
[35] Liverani 2009, p. 150.
[36] Liverani 2009, p. 227.
[37] Liverani 2009, p. 157.
[38] Liverani 2009, pp. 157, 159.
[39] Liverani 2009, p. 164.
[40] Secondo la cronologia media (cfr. Liverani 2009, p. 164). Il periodo è
  indicato anche come "Dinastico Antico", in sigla "DA": ne discendono le
  sigle DA I, DA II, DA IIIa, DA IIIb (cfr. Orsi 2011, p. 22).
[41] Liverani 2009, pp. 201-202.
[42] Liverani 2009, p. 202.
[43] Orsi 2011, p. 11.
[44] Liverani 2009, p. 204.
[45] Liverani 2009, pp. 204-205.
[46] Liverani 2009, pp. 205-206.
[47] Liverani 2009, pp. 206-207.
[48] Liverani, Frangipane, Davoli, De Martino, Battini-Villard 2002.
[49] Liverani 2009, p. 228.
[50] Liverani 2009, p. 229.
[51] Liverani 2009, pp. 229-230.
[52] Liverani 2009, p. 230.
[53] Liverani 2009, pp. 230-231.
[54] Scheda sugli Accadi, in treccani.it.
[55] Caselli e Della Fina 1999, p. 10.
[56] Scheda sui Semiti, in treccani.it.
[57] Liverani 2009, p. 235.
[58] Liverani 2009, p. 236.
[59] Liverani 2009, p. 263.
[60] Liverani, Antico Oriente. Storia Società Economie.
[61] Conosciuto tradizionalmente anche come Pyramos o Pyramus (dal greco
  Πύραμος) o Leucosyrus.
[62] Mallory e Adams 1997.
[63] Un'opportuna tavola di popoli del mare in geroglifici,
  traslitterazione e traduzione in inglese viene offerta dalla
  dissertazione di Woodhuizen, 2006, il quale la sviluppò dai lavori di
  Kitchen là citati.
[64] Come notato da Gardiner (Gardiner 1947, p. 196), altri testi hanno
  ḫȝty.w "popoli-stranieri"; entrambi i termini possono ben riferirsi al
  concetto di "stranieri". Zangger, esprimendo un punto di vista diffuso,
  afferma che il termine "popoli del mare" non traduce questa e altre
  espressioni, ma è un'innovazione accademica. La dissertazione di
  Woudhuizen e il saggio di Morris indicano in Gaston Maspero il primo che
  usò il termine "peuples de la mer", nel 1881.
[65] Gardiner 1947, p. 196.
[66] Manassa 2003, p. 55.
[67] Verso 52. L'iscrizione viene mostrata in Manassa 2003, p. 55, tav. 12.
[68] Molti articoli in Oren.
[69] Vedi A. Stoia e altri saggi in Sørensen 1989 e Wertime e Muhly 1980.
[70] Tadmor 1994, p. 29.
[71] Frye 1992
[72] Hawkins 1982, pp. 372-441.
[73] Hawkins 1995, pp. 87-101.
[74] (EN) Urartu, su The Free Dictionary, The Columbia Electronic
  Encyclopedia, 2013. URL consultato il 30 gennaio 2014.

Bibliografia

- Giovanni Caselli e Giuseppe M. Della Fina, Le grandi civiltà del mondo
  antico, Firenze, Giunti Editore, 1999. URL consultato il 30 gennaio 2014.
- (EN) Richard Nelson Frye, Assyria and Syria: Synonyms, in Journal of Near
  Eastern Studies, 1992.
- (EN) Alan H. Gardiner, Ancient Egyptian Onomastica, I, Oxford University,
  1947.
- (EN) William W. Hallo & William Kelly Simpson, The Ancient Near East A
  History, Holt Rinehart e Winston Editori, 1997
- (EN) John David Hawkins, Neo-Hittite States in Syria and Anatolia, in
  Cambridge Ancient History, vol. 3.1, 2ª ed., Cambridge University Press,
  1982, ISBN 978-0-521-22496-3.
- (EN) John David Hawkins, The Political Geography of North Syria and
  South-East Anatolia in the Neo-Assyrian Period, in Mario Liverani (a cura
  di), Neo-Assyrian Geography - Università di Roma "La Sapienza,"
  Dipartimento di Scienze storiche, archeologiche e anthropologiche
  dell'Antichità, Quaderni di Geografia Storica, vol. 5, Roma, Sargon srl,
  1995.
- Mario Liverani, Antico Oriente: storia, società, economia, Roma-Bari,
  Laterza, 2009, ISBN 978-88-420-9041-0.
- Mario Liverani, Marcella Frangipane, Paola Davoli, Stefano De Martino e
  Laura Battini-Villard, Dai primi insediamenti al fenomeno urbano. Vicino
  Oriente ed Egitto, in Il Mondo dell'Archeologia - Enciclopedia Italiana
  Treccani.it, 2002. URL consultato il 30 gennaio 2014.
- (EN) James P. Mallory, Kuro-Araxes Culture, in Encyclopedia of
  Indo-European Culture, Londra, Fitzroy Dearborn, 1997, ISBN
  978-1-884964-98-5.
- (EN) Colleen Manassa, The Great Karnak Inscription of Merneptah: Grand
  Strategy in the 13th Century BC, New Haven, Yale Egyptological Seminar,
  2003, ISBN 978-0-9740025-0-7.
- Valentina Orsi, Crisi e rigenerazione nella valle dell'Alto Khabur
  (Siria): la produzione ceramica nel passaggio dal bronzo antico al bronzo
  medio, vol. 1, Firenze, University Press, 2011, ISBN 978-88-6655-087-7.
  URL consultato il 30 gennaio 2014.
- (EN) Jack Sasson, Civilizations of the Ancient Near East, New York, 1995
- (EN) Marie Louise Stig Sørensen, The Bronze Age - Iron Age Transition in
  Europe: Aspects of Continuity and Change in European Societies c.
  1200-500 BC, in British Archaeological Reports, International Series 483,
  Oxford, Archaeopress, 1989.
- (EN) Hayim Tadmor, The Inscriptions of Tiglath-pileser III, King of
  Assyria, Jerusalem, The Israel Academy of Sciences and Humanities, 1994.
- (EN) Marc Van de Mieroop, A History of the Ancient Near East: ca.
  3000-323 BC, Blackwell 2003
- (EN) T.A. Wertime e J.D. Muhly, The Coming of the Age of Iron, New Haven
  and London, Yale University Press, 1980.

Voci correlate

- Archeologia orientale
- Cronologia della storia antica (3500 a.C. - 3001 a.C.)
- Protostoria del Vicino Oriente
- Sovrani di Babilonia
- Tavoletta di Venere di Ammi-Saduqa
- Vicino Oriente antico

Cronologia della storia antica (3500 a.C. - 3001 a.C.)

Eventi importanti

XXXVI secolo a.C.: 3500 a.C. - 3401 a.C.

- Asia
  + Vicino Oriente - Prima guerra documentata nella storia: la città di
    Hamoukar in Siria probabilmente distrutta da un conflitto con popoli
    nomadi² .
  + Asia Centrale: Cultura calcolitica di Afanasevo. La cultura di
    Afanasevo, 3500—2500 a.C., è una cultura archeologica del tardo
    calcolitico e dell'inizio dell'Età del bronzo della Siberia. Prende il
    nome dalla località di Afanasjeva Gora, nel bacino dello Enisej, dove
    fu scavata una necropoli di questa cultura. Popolazioni seminomadi di
    pastori e agricoltori (di ceppo indoeuropeo, ramo tocario della cultura
    kurgan secondo la teoria kurganica³ sull'origine dei popoli
    indoeuropei, che successivamente diede origine ai Tocari)⁴
  + Cina: le Culture neolitiche cinesi continuano a dominare in questo
    secolo⁵ ⁶ ⁷ ⁸ .
    * La cultura di Daxi (cinese semplificato = 大溪文化, formato da = 大溪,
      pinyin = Dàxī, "torrente della grande montagna" e s=文化, pinyin =
      wénhuà, "cultura"), 5000-3000 a.C., era una cultura neolitica
      dell'antica Cina, sviluppatasi nella regione delle Tre Gole, lungo il
      medio corso dello Yangtze, il Fiume Azzurro. La cultura si estese
      dall' Hebei occidentale al Sichuan orientale e al delta del Fiume
      delle Perle.
    * La cultura di Majiabang (cinese tradizionale 馬家浜文化 , semplificato
      马家浜文化 , pinyin = Mǎjiābāng wénhuà ), 5000 - 3000 a.C., era una
      cultura neolitica che si sviluppò alle foci dello Yangtze, il Fiume
      Azzurro, soprattutto nelle zone costiere del lago Tai Hu e a nord
      della baia di Hangzhou e si estese successivamente nella parte
      meridionale dello Jiangsu e in quella settentrionale dello Zhejiang.
    * La cultura di Yangshao (Cinese: 仰韶文化; pinyin: Yǎngsháo wénhuà) fu una
      civiltà neolitica insediata nel bacino centrale del Fiume Giallo, in
      Cina. Il nome deriva dal primo insediamento ritrovato nel 1921 a
      Yangshao, nella provincia cinese di Henan, dall'archeologo svedese
      Johan Gunnar Andersson.Datata fra il 5000 e il 3000 a.C., la cultura
      di Yangshao fu diffusa principalmente nelle province di Henan,
      Shaanxi e Shanxi.
    * La cultura di Hongshan, (cinese semplificato= 红山文化 , tradizionale=
      紅山文化 , pinyin= hóngshān wénhuà), era una cultura neolitica
      sviluppatasi nel nord-est della Cina tra il 4700 e il 2900 a.C..
    * La cultura di Dawenkou, (cinese tradizionale = 大汶口文化 , pinyin =
      dàwènkǒu wénhuà), è il nome dato dagli archeologi ad un gruppo di
      comunità neolitiche cinesi vissute soprattutto nello Shandong, ma
      apparse anche nelle vicine provincie dell'Anhui, Henan e Jiangsu, in
      Cina. La cultura si sviluppò tra il 4100 e il 2600 a.C. in parziale
      sovrapposizione alla cultura di Yangshao.
  + Thailandia: Coltivazione del Riso, Addomesticamento della gallina
- Africa
  + Antico Egitto: Addomesticamento del gatto: il gatto viveva già da
    millenni a fianco dell'uomo, tollerato e gradito cacciatore di topi
    attorno ai granai, nell'antico Egitto verrà adorato e poi tra il 4000
    ed il 3500 aC. compaiono le prime tracce di allevamento⁹ .
- Europa
  + Romania: Presunta datazione delle tavolette di Tărtăria¹⁰ ¹¹ ¹² ¹³ ¹⁴
    (Cultura di Vinča), sarebbe uno dei primi esempi di scrittura in Europa
    ma il dato è molto controverso¹⁵ soprattutto alla luce delle moderne
    datazioni al radiocarbonio¹⁶ .
-
  + Polonia, Russia, Bielorussia, Ucraina
    * Cultura della ceramica cordata. La cultura della ceramica cordata¹⁷ ,
      chiamata anche cultura dell'ascia da combattimento o cultura della
      sepoltura singola, è un ampio orizzonte archeologico iniziato nel
      tardo neolitico, fiorito nel calcolitico e culminato agli inizi
      dell'età del bronzo. Segnò l'introduzione della metallurgia
      nell'Europa settentrionale e si è ipotizzato che rappresenti una
      prima espansione dei linguaggi della famiglia indoeuropea. L'area di
      diffusione di questa cultura comprese gran parte dell'Europa
      settentrionale continentale, tra il fiume Reno ad ovest e il fiume
      Volga ad est, comprendendo gran parte degli odierni stati di
      Germania, Danimarca, Polonia, Lituania, Lettonia, Estonia,
      Bielorussia, Repubblica Ceca, Slovacchia, il nord dell'Ucraina,
      l'occidente della Russia, le aree costiere della Norvegia e le parti
      meridionali di Svezia e Finlandia. La cultura della ceramica cordata
      non costituisce una singola entità monolitica, ma indica piuttosto la
      diffusione di una serie di innovazioni tecnologiche e culturali, e si
      interseca con altre culture, come quella dell'anfora globulare, che
      si diffuse nel medesimo periodo in parte della stessa area. Nelle
      aree costiere del mar Baltico e della Scandinavia ci sono chiare
      evidenze di un'economia marittima e il mare rappresentò un elemento
      di unione e non di divisione tra le popolazioni costiere, in modo
      analogo a quanto accadeva per il mar Egeo. Il ritrovamento di
      sepolture con caratteri misti tra le culture del bicchiere
      imbutiforme e della ceramica cordata sono in contrasto con l'ipotesi
      Kurgan (sull'origine della cultura e della lingua) ed hanno suggerito
      che l'origine di questa cultura sia coinciso con un brusco mutamento
      interno, occorso nell'ambito di circa due generazioni intorno al 2900
      a.C. nei territori danesi e germanici della cultura del bicchiere
      imbutiforme¹⁸ , probabilmente preceduti da cambiamenti economici,
      culturali e religiosi avvenuti nella Germania orientale¹⁹ . Questa
      ipotesi, secondo il linguista Frederik Kortlandt, è in accordo con le
      teorie più recenti riguardanti la separazione delle varianti di
      indoeuropeo "centum e satem già all'inizio del IV millennio a.C.: le
      genti della cultura della ceramica cordata sarebbero state le
      antenate dei parlanti le lingue balto-slave nella parte orientale e
      del proto-germanico, del proto-celtico e del proto-italico nella
      parte occidentale.
-
  +
    * Cultura del medio Dnieper: La cultura del medio Dnieper²⁰ si sviluppò
      nel periodo tra il 3200 e il 2300 a.C. nell'Ucraina settentrionale e
      in Bielorussia, sul medio corso del fiume Dnieper, dal quale riprende
      il nome. È contemporanea all'ultima fase della cultura di Jamna, alla
      quale successe, e della cultura di Tripolye e fu contigua all'area di
      diffusione della cultura dell'anfora globulare (a sud e ad est), il
      cui inizio è di poco precedente e che cessò un po' prima.
    * Cultura di Fatyanovo-Balanovo: La cultura di Fatyanovo-Balanovo²¹ si
      sviluppò nel periodo tra il 3200 e il 2300 a.C., contemporaneamente
      alla cultura del medio Dnieper, tra il medio corso del Volga ad est e
      il lago Pskov ad ovest. Si tratta di due culture imparentate tra
      loro, quella di Fatyanovo ad occidente e quella di Balanovo ad
      oriente.
- Americhe

Dal 4000 aC. circa la civiltà in questo continente è entrata nella fase
detta Etapa Formativa (che segue quella paleoindio e quella arcaica), che
coincide con il progressivo sviluppo dell'agricoltura e della orticultura e
dell'allevamento, che integreranno sempre più la caccia come fonte
alimentare²² .

-
  + Colombia: Nella regione caraibica della Colombia, in particolare nella
    regione del Canal del Dique, all'inizio della prima fase formativa
    intorno al 4000 a.C., vi erano già alcuni insediamenti semisedentari,
    suddivisi in gruppi di diverse famiglie che abitavano in grandi case
    denominate maloca e combinavano le loro normali attività di caccia e
    raccolta con la prima forma di agricoltura (coltivazione del mais), sia
    su piccola che grande scala. È probabile che esistessero
    contemporaneamente accampamenti semipermanenti lungo la costa, per
    accogliere altri gruppi di persone impegnate in attività di pesca e
    raccolta di molluschi²² . Il sito archeologico più importante relativo
    a questo periodo storico è quello del tumulo Monsù, situato vicino
    all'imboccatura del Canal del Dique, vicino a Cartagena, suddiviso
    dagli archeologi in vari strati denominati Turbana, Monsú, Pangola,
    Macaví e Barlovento. Nello strato inferiore e più antico (turbana) sono
    stati rinvenuti resti ceramici che, alla datazione del carbonio 14,
    risultano risalire al 3250 aC. e quindi sono ad oggi i manufatti
    ceramici più antichi dell'America Latina²² . Lo strato più recente
    (Barlovento) del sito risulta databile al 1300 aC. confermando
    l'importanza e vitalità di questo agglomerato del periodo formativo
    precolombiano. Altro sito archeologico importante per questo periodo
    storico è quello del tumulo di Puerto Hormiga, anche questo sopra il
    Canal del Dique ed a poca distanza da Monsù, anche in questo sito sono
    stati ritrovati numerosi reperti ceramici. Questo secondo sito risulta
    stratificato dal 3100 aC. al 2500 aC.²² . Arti rupestri a Chiribiquete
    (Caquetá)
  + Perù: Agricoltura del cotone, fagioli, zucca e peperoncino,
    Addomesticamento del lama, alpaca e porcellino d'India
- Schema cronologico delle culture dell'antica Cina dalla pagina Culture
  neolitiche cinesi²³ ²⁴ ²⁵ ²⁶
  + Le diverse culture sono qui riunite schematicamente, per il periodo
    7000 - 1500 a.C. Le culture dell'età del bronzo sono segnate con *. Le
    date sono indicative, poiché esistono diverse opinioni sulla datazione
    delle varie culture.
-
  + Per questa visualizzazione schematica delle culture neolitiche, la Cina
    è stata divisa nelle seguenti nove parti:
- Cina nord-orientale: Mongolia Interna, Heilongjiang, Jilin e Liaoning.
- Cina nord-occidentale: (Fiume Giallo superiore): Gansu, Qinghai e parte
  occidentale dello Shaanxi.
- Cina centro-settentrionale: (medio Fiume Giallo): Shanxi, Hebei, Henan
  occidentale e Shaanxi orientale. Fino a poco tempo fa, questa zona era
  considerata la zona di origine dalla quale la civiltà cinese si era
  diffusa attraverso il paese.
- Cina orientale (basso Fiume Giallo): Shandong, Anhui, Jiangsu
  settentrionale e Henan orientale.
- Est-sud-est della Cina (basso Yangtze): Zhejiang e gran parte dello
  Jiangsu.
- Cina centro-meridionale (medio Yangtze): Hubei e Hunan settentrionale.
- Sichuan e Yangtze superiore.
- Cina sud-orientale: Fujian, Jiangxi, Guangdong, Guangxi, Hunan
  meridionale, basso Fiume Rosso nella parte settentrionale del Vietnam e
  l'isola di Taiwan.
- Cina sud-occidentale: Yunnan and Guizhou.

XXXV secolo a.C.: 3400 a.C. - 3301 a.C.

- Mesopotamia: Periodo di Uruk II o tardo o Protoliterate B (fino al 3000
  a.C.)
  + Nella città di Uruk si sviluppa il primo esempio di urbanizzazione del
    vicino oriente con la comparsa delle caratteristiche tipiche di una
    comunità cittadina (stratificazione sociale, specializzazione del
    lavoro, regolamentazione del commercio, ecc..) assieme ad una tendenza
    allo svuotamento delle campagne. Il modello di urbanizzazione del
    vicino oriente influenzerà lo sviluppo delle città in Europa ed Africa
    settentrionale[nota esplicativa 1].
  + Architetture canonizzate, piccole mattonelle, probabili scritture
    pittografiche e/o ideografiche)²⁷
- Antico Egitto: Inizio del Periodo predinastico III²⁸ , o periodo di
  Naqada II in Alto Egitto (circa fino al 3250 a.C.)

XXXIV secolo a.C.: 3300 a.C. - 3201 a.C.

- c. 3300
  + Italia: Vita e morte di Ötzi, detto anche l'uomo venuto dal ghiaccio,la
    cuimummia fu scoperta sulle Alpi Venoste, al confine Italo-Austriaco,
    nel 1991.
  + India: Civiltà della valle dell'Indo (fino al 1700 a.C.)
    * Primi insediamenti urbani di etnia Dravida ad Harappa, Mohenjo-daro e
      Lothal nella valle dell'Indo, (Pakistan)
- c. 3250 a.C.
  + Alto Egitto: Inizio della Periodo di Dinastia 0 in Alto Egitto (fino al
    3150 a.C.)
    * Si conoscono i nomi di 8 Re (Ny Hor, Hat Hor, Pe Hor, Hedj Hor, Iri
      Hor, Ka, Re Coccodrillo, Re Scorpione), e solo dell'ultimo si sono
      trovate prove archeologiche.
    * Secondo la datazione con il metodo del carbonio 14 a questo periodo
      risalgono i più antichi documenti scritti dell'Antico Egitto da noi
      posseduti, rinvenuti nel 1990 dall'équipe archeologica tedesca
      diretta da Günther Dreyer, presso Abydos in Alto Egitto, consistenti
      in piccole tavolette, forse timbri o sigilli, (1 o 2 centimetri di
      lato) di osso, legno o avorio recanti su una faccia un nome (di re,
      regina o di un alto ufficiale) e sull'altra spesso un numero²⁹ ³⁰ .
    * A questo periodo si ritiene che risale la prima mummia egiziana mai
      conosciuta, soprannominata Ginger
  + America Latina: Fase più antica del sito archeologico del tumulo Monsù,
    situato vicino all'imboccatura del Canal del Dique, vicino a Cartagena,
    suddiviso dagli archeologi in vari strati denominati Turbana, Monsú,
    Pangola, Macaví e Barlovento. Nello strato inferiore e più antico
    (turbana) sono stati rinvenuti resti ceramici che, alla datazione del
    carbonio 14, risultano risalire al 3250 aC. e quindi sono ad oggi i
    manufatti ceramici più antichi dell'America Latina²² . Lo strato più
    recente (Barlovento) del sito risulta databile al 1300 aC. confermando
    l'importanza e vitalità di questo agglomerato del periodo formativo
    precolombiano.

XXXIII secolo a.C.: 3200 a.C. - 3101 a.C.

- c. 3200 a.C.
  + Mesopotamia:Periodo di Uruk II o tardo Uruk o Protoliterate B (fino al
    3000 a.C.)³¹
    * Comparsa della scrittura cuneiforme
    * Avvio urbanizzazione: Costruzioni con navate, Edifici sacri
    * Arte: Uso dei sigilli cilindrici, Arte glittica
    * Prime forme di Stato: irrigazioni, ampia gamma di colture,
      specializzazione nel lavoro, organizzazione distributiva dei vertici
      comunitari, venerazione del capo
  + Nubia: Prime forme di sviluppo di una società organizzata - Vassalli
    dell'Alto Egitto fino al 2600 a.C.
-
  + Antica Grecia: Periodo (I) Protocicladico nelle isole Cicladi - Grecia
    (fino al 2000 a.C.)
  + Romania, Moldavia, Ucraina: Passaggio dalla fase intermedia (4600-3200
    a.C.) a quella tarda (3200 a.C. - 2600 a.C.) nella cultura di
    Cucuteni³² ³³ ³⁴ : Metallurgia del rame, allevamento del cavallo,
    struttura Patriarcato. La cultura prese il nome inizialmente dalle
    contee di Cucuteni, Iaşi, Romania, dove furono scoperti i primi suoi
    reperti. Nel 1897, oggetti simili furono scavati a Trypillia (in
    ucraino Трипiлля; in russo Триполье, Tripol'e), governatorato di Kiev,
    Ucraina. I creatori della cultura furono tribù il cui territorio si
    estendeva dai Balcani e il bacino del Danubio e Carpazi abbracciando
    territori della Romania, Moldavia ed Ucraina. Gli studiosi
    categorizzano la cultura in 3 periodi: antico - 5300-4600 a.C.,
    intermedio - 4600-3200 a.C., tardo - 3200-2750/2600 a.C.. La cultura di
    Cucuteni-Trypillia è stata definita la prima cultura urbana d'Europa³⁵
    .
  + Polonia, Russia, Bielorussia, Ucraina settentrionale: Cultura della
    ceramica cordata (Cultura del medio Dnjepr e di Fatyanovo-Balanovo)
    fino al 2300 a.C.
  + Africa: La regione del Sahara comincia a assumere l'aspetto attuale, da
    ecosistema del tipo savana si trasforma in deserto non abitabile.
- c. 3150 a.C.
  + Antico Egitto:
    * Inizio del Periodo arcaico dell'Egitto (fino al 2700 a.C.)
    * I Dinastia: Narmer (c.a. 3150 a.C. - 3125 a.C.) primo faraone
      (secondo Grimal).
      - Secondo la tradizione, unifica i regni del Basso Egitto e dell'Alto
        Egitto.L'esistenza di questo sovrano è attestata da una paletta per
        trucco, che sembrerebbe anche confermare che il sovrano in
        questione regnò su tutto l'Egitto, essendo questi rappresentato con
        in capo da un lato la corona del Basso Egitto, e dall'altro quella
        dell'Alto Egitto. Sia Erodoto che Diodoro Siculo concordano
        nell'attribuire a questo re la fondazione della città che in
        seguito sarà conosciuta come Menfi, ed è probabile che sia stata
        eretta per essere la capitale del nuovo regno unificato. In questo
        caso, l'appellativo di "Tinite" dato alle prime due dinastie
        indicherebbe non la capitale, bensì il luogo d'origine dei sovrani.
        Regina principale di Narmer potrebbe essere stata una principessa,
        identificata come Neithotep, il cui nome compare nelle tombe dei
        successori del sovrano. La tomba di Narmer è stata rinvenuta nella
        necropoli di Umm el-Qa'ab presso Abydos, e consiste di due camere
        sotterranee collegate tra loro (attualmente identificate come B17 e
        B18).
    * Thinis (in seguito Menfi) Capitale dell'Antico Egitto
- c. 3125 a.C.
  + Antico Egitto: Aha (c.a. 3125 a.C. - 3100 a.C.) secondo faraone della I
    Dinastia (secondo Grimal).
    * Il nome Aha compare nella Pietra di Palermo come unificatore
      dell'Egitto. Questo fatto ha indotto alcuni studiosi ad ipotizzare
      che Narmer e Aha siano nomi di uno stesso sovrano. In altre
      iscrizioni il suo nome è accompagnato da Ricevendo l'Alto ed il Basso
      Egitto e quindi è ipotizzabile che Aha abbia operato per consolidare
      l'opera di Narmer, suo predecessore. Una placca di ebano rinvenuta ad
      Abydos commemora una campagna contro i nubiani. È possibile che si
      debba a lui l'estensione del confine meridionale fino al nomos di
      Elefantina. Il Papiro Ebers compilato in epoca hyksos riporta la
      tradizione che vorrebbe Aha come medico, tradizione citata anche da
      Sesto Giulio Africano. Regina principale di Aha potrebbe essere stata
      Benerib (Colei il cui cuore è dolce) e regina secondaria Khentap. La
      tomba di Aha è stata identificata nel complesso B10-15-19 nella
      necropoli di Umm el-Qa'ab presso Abydos.
- 3114 a.C., 21 agosto
  + Secondo la tradizione, inizia l'attuale era del calendario maya, che
    finirà il 21 dicembre 2012.
- c. 3102 a.C.
  + India - Secondo la tradizione, a questa data dovrebbe risalire la
    mitica Guerra del Mahābhārata e inizio dell'era del Kali Yuga (TRAD)

XXXI secolo a.C.: 3100 a.C. - 3001 a.C.

- c. 3100 a.C.
  + Mesopotamia:
    * Primi documenti scritti cuneiformi certi trovati nelle città di Uruk
      e Susa
    * Inizio del periodo di Gemdet Nasr o predinastico in Mesopotamia (fino
      al 2900 a.C.)
  + Antico Egitto: Djer terzo faraone (c.a. 3100 a.C. - 3055 a.C., sec.
    Grimal) della I Dinastia.
    * È possibile che il regno di Djer sia stato preceduto da un periodo di
      reggenza tenuto da Neithotep, moglie di Aha ma non madre di Djer
      stesso, che sarebbe figlio di Khenthap, regina secondaria del
      padre.La Pietra di Palermo, che attribuisce al sovrano un regno di 41
      anni "interi e parziali"³⁶ riporta la celebrazione della festa del
      giubileo Heb Sed che, di norma, veniva celebrata, la prima volta,
      dopo trent'anni di regno. Essa riporta inoltre un "massacro dei
      Setju", termine che indica gli asiatici, una stele scoperta a Gebel
      Sheikh Suleiman, in Nubia, ed ora conservata presso il museo di
      Khartoum, attesta di una razzia mentre altre fonti riportano di una
      spedizione nel Sinai. Regina principale di Djer fu Herneith, madre di
      Djet; regina secondaria fu Nakhneith probabilmente madre di Mer(it)
      neith che sposerà poi il fratellastro. Come gli altri sovrani della I
      dinastia Djer venne sepolto nella necropoli di Umm el-Qa'ab nei
      pressi di Abydos. A partire dalla XVIII dinastia la sua tomba venne
      venerata come tomba di Osiride
  + America Latina Strato più antico del sito archeologico del tumulo di
    Puerto Hormiga, posto sopra il Canal del Dique, vicino a Cartaghena ed
    a poca distanza dal sito archeologico di Monsù, anche in questo sito
    sono stati ritrovati numerosi reperti ceramici. Questo secondo sito
    risulta stratificato dal 3100 aC. al 2500 aC.²² .
  + Europa Inizio della costruzione del sito di Stonehenge secondo la
    datazione radiocarbonica che indica che la costruzione del monumento fu
    intrapresa intorno al 3100 a.C. e si concluse intorno al 1600 a.C. Ciò
    consente l'eliminazione di alcune teorie che erano state ipotizzate. La
    teoria secondo la quale i Druidi erano forse stati gli artefici
    dell'opera è la più popolare; tuttavia la società dei Celti, che
    istituì il sacerdozio dei Druidi, si diffuse solamente dopo l'anno 300
    a.C.
- c. 3070 a.C. - Celebrazione della prima festa del giubileo Heb Sed, 30
  anni di regno del Faraone Djer
- c. 3055 a.C.
  + Antico Egitto: Djet quarto faraone (c.a. 3055 a.C. - 3050 a.C. sec.
    Grimal) della I Dinastia.
    * Molti studiosi ritengono che la durata del regno di Djet sia da
      valutare tra i cinque ed i dieci anni a differenza di quanto sembra
      attribuirgli Manetone. Di Djet si conosce, con sicurezza, la
      sepoltura nella necropoli di Umm el-Qa'ab, nei pressi di Abydos,
      (tomba Z). Regina principale di questo sovrano fu la sorellastra
      Mer(it)neith, reggente in nome del figlio Den dopo la morte di Djet.
- c. 3050 a.C.
  + Antico Egitto: Den quinto faraone (c.a. 3050 a.C. - 2995 a.C. sec.
    Grimal) della I Dinastia.
    * Durante il suo regno compaiono, nella titolatura, due elementi che in
      seguito diverranno tipici della sovranità: uno è la cosiddetta doppia
      corona (nebti, le due Signore, Le due Potenti) e l'altra è un titolo
      il cui significato letterale è Colui che appartiene al giunco ed
      all'ape ma che in effetti significa Re dell'Alto e Basso Egitto.Sugli
      avvenimenti del suo regno abbiamo informazioni dalla Pietra di
      Palermo e da alcune tavolette d'avorio rinvenute a Saqqara ed Abydos.
      Appena salito al trono, probabilmente, devette contrastare le
      ambizioni degli alti funzionari di corte favoriti durante la reggenza
      della madre Mer(it) neith. Den inaugurò una politica conciliante
      verso le province del Delta creando per la loro amministrazione un
      apposito ufficio. Nel suo 32º anno di regno è menzionato lo scavo di
      un canale atto che forse indica l'inizio di una politica di
      regolamentazione delle acque del Nilo, primo avvenimento di questo
      tipo in Egitto. L'epiteto "uomo del deserto" potrebbe essere stato
      assunto al ritorno da una vittoriosa spedizione nella desertica
      Penisola del Sinai del cui bottino avrebbero anche fatto parte alcune
      fanciulle destinate all'harem reale. Regina principale di Den fu
      Seshemetka che fu anche madre del successore sul trono. Den fu
      sepolto nella necropoli di Umm el-Qa'ab, nei pressi di Abydos, nella
      tomba identificata come T. A questo sovrano è anche attribuito un
      cenotafio, identificato come tomba 3035, nella necropoli di Saqqara.

Cronologie

Note

[1] Liverani 2009, p. 147. Le date indicate si appoggiano alla cronologia
  media.
[2] La più antica battaglia della storia. Trovati i resti tra l'Iraq e la
  Siria, in Corriere della Sera, 17 dicembre 2005, p. 25. URL consultato il
  10 agosto 2014 (archiviato dall'url originale il pre 1/1/2016).
[3] Mallory, p. 6
[4] (EN) J. P. Mallory, Afanasevo Culture, in Encyclopedia of Indo-European
  Culture, Fitzroy Dearborn, 1997.
[5] Maisels
[6] Loewe
[7] Scarre
[8] Chang
[9] Mirella Rodriguez Lo Savio, ORIGINI E STORIA DEL GATTO, web.tiscali.it.
  URL consultato il 10 agosto 2014.
[10] Haarmann
[11] Makkay, pp.9-50
[12] Makkay2
[13] Winn1
[14] Winn2
[15] Becker, p. 346
[16] Colin, p. 186
[17] (EN) The Concise Oxford Dictionary of Archaeology, Oxford University
  Press, 2003-2004..
[18] (EN) Barry Cunliffe, The Oxford Illustrated Prehistory of Europe,
  Oxford University Press, 1994, pp. 250-254..
[19] (EN) J.H.F. Bloemers & T. van Dorp, Pre- & protohistorie van de Lage
  Landen, NUGi 644, De Haan/Open Universiteit, 1991, ISBN 90-269-4448-9.
[20] (EN) J. P. Mallory, Middle Dnieper Culture, in Encyclopedia of
  Indo-European Culture, Fitzroy Dearborn, 1997.
[21] (EN) J. P. Mallory, Fatyanovo-Balanovo Culture, in Encyclopedia of
  Indo-European Culture, Fitzroy Dearborn, 1997.
[22] (ES) Reichel Dolmatoff, Gerardo, La Tappa Formativa, in Arqueología de
  Colombia- Un texto Introductorio, Bogotá, Pubblicazione digitale della
  Biblioteca Luis Ángel Arango del Banco de la República. URL consultato
  l'11 agosto 2014.
[23] Maisels
[24] Loewe
[25] Scarre
[26] Chang
[27] (EN) Harriet E. W. Crawford, Sumer and the Sumerians, p. 69.
[28] Natale Barca, Sovrani predinastici egizi, ISBN 88-7325-133-1, Ananke.
[29] (DE) Günter Dreyer, Umm el-Qaab I, Das prädynastische Königsgrab U-j
  und seine frühen Schriftzeugnisse, AV 86, Mainz, 1998.
[30] Pagina relativa alla spedizione ad Abydos del DAI (Deutschen
  Archäologischen Instituts), dainst.org. URL consultato il 14 agosto 2014.
[31] Liverani
[32] (DE) DeSchmidt H., Cucuteni in der oberen Moldau, Rumanien: Die
  befestigte Siedlung mit bemalter Keramik von der Steinkupferzeit bis in
  die vollentwickelte, Berlino-Leipzig, Gruyter, 1932..
[33] (EN) Andrew Wilson, The Ukrainians: Unexpected Nation, New Haven e
  Londra, Yale University Press, 2000..
[34] (EN) J. P. Mallory, Tripolye Culture, in Encyclopedia of Indo-European
  Culture, Fitzroy Dearborn, 1997.
[35] (RO) Dumitrescu, V., Arta culturii Cucuteni, Bucarest, Meridiane,
  1979.
[36] Wilkinson, p. 79

Note esplicative

[1] per una introduzione a queste caratteristiche della storia del Vicino
  Oriente ed al loro rapporto con i modelli sviluppativi in altre zone del
  mondo vedi: Mario Liverani, Il vicino oriente antico, in atti del
  convegno LA STORIA ANTICA, IL PASSATO REMOTO, IL TEMPO PROFONDO, Modena,
  2005.

Bibliografia

- Mario Liverani, Antico Oriente. Storia, società, economia, Laterza, 2009,
  ISBN 88-420-9041-7.
- (EN) James Patrick Mallory, In Search of the Indo-Europeans: Language,
  Archaeology, and Myth, Londra, Thames & Hudson, 1991, ISBN 0-500-27616-1.
- (EN) Maisels, Charles Keith, Early Civilizations of the Old World. The
  Formative Histories of Egypt, The Levant, Mesopotamia, India and China,
  Londra, Routledge, 1999, ISBN 0-415-10976-0.
- (EN) Michael Loewe, The Cambridge History of Ancient China. From the
  Origins of Civilization to 221 B.C., Cambridge, Cambridge University
  Press, 1999, ISBN 0-521-47030-7.
- (EN) Chang Kwang-chih, The Archaeology of Ancient China, quarta edizione
  rivista ed ampliata, New Haven, Yale University Press, 1986, SBN
  0-300-03784-8.
- (EN) Scarre, Chris, The Human Past. World Prehistory & the Development of
  Human Societies, Londra, Thames & Hudson, 2005, ISBN 0-500-28531-4.
- (EN) Alasdair W. R. Whittle, Europe in the Neolithic: The Creation of New
  Worlds, Cambridge, Cambridge University Press, 1996.
- (EN) Haarmann, H., Writing from Old Europe, in The Journal of
  Indo-European Studies, nº 17, 1990.
- (EN) Makkay, J., The Late Neolithic Tordos Group of Signs, in Alba Regia,
  nº 10, 1969, pp. 9-50.
- (EN) Makkay, J., Early Stamp Seals in South-East Europe, Budapest, 1984.
- (EN) Winn, Sham M. M., The Sings of the Vinca Culture, 1973.
- (EN) Winn, Sham M. M., Pre-writing in Southeast Europe: The Sign System
  of the Vinca culture, 1981.
- (EN) Carl J Becker, A Modern Theory Of Language Evolution, iUniverse,
  2004.
- (EN) Colin Renfrew, Before civilization: The radiocarbon revolution and
  prehistoric Europe, Jonathan Cape, 1973.
- (EN) Toby Wilkinson, Royal Annals of Ancient Egypt: The Palermo Stone and
  Its Associated Fragments, Kegan Paul International, 2000.

Vicino Oriente antico

Il termine Vicino Oriente antico indica quel contesto storico sviluppatosi
nell'ambito di una regione corrispondente grosso modo al Medio Oriente
modernamente inteso (ma gli studiosi della storia antica di queste zone
preferiscono l'espressione "Vicino Oriente"). In questa zona fiorirono
importanti civiltà umane, a partire da Sumer (IV millennio a.C.). Prima
degli scavi archeologici condotti a partire dalla fine del XIX secolo, di
molti di quei popoli (oltre ai Sumeri, gli Elamiti, gli Hurriti, gli
Accadi, gli Amorrei, gli Assiri) si era persa ogni traccia¹ .

La zona in esame rileva particolarmente per i precocissimi fenomeni di
sedentarizzazione completa dei gruppi umani: in un contesto alimentare
ancora basato sulla predazione avvengono le prime costruzioni di case, in
qualche caso su fondamenta di legno, argilla e pietra (come nel caso di
Mallaha-Eynan, in Palestina, circa 10.000 anni fa). Della fine del IX
millennio a.C. è la cosiddetta "prima città", Gerico (un primato
controverso, che spetta più probabilmente a Uruk). Della metà del VII
millennio a.C. sono le prime tracce dell'insediamento di Çatalhöyük
(nell'attuale Turchia), che rappresenta il sito modello del neolitico della
zona.² Nel complesso il Vicino Oriente è il punto di partenza per una
trasformazione di lungo periodo, delineandosi come il centro della prima
rivoluzione agricola e della rivoluzione urbana, almeno per quel che
riguarda la civiltà occidentale.

Successivamente fu sede di alcune tra le più importanti formazioni statali
e grandi imperi del passato (gli anni indicati sono da intendere avanti
Cristo): tra questi, nel Bronzo antico il regno di Ebla (2500-2300),
l'impero accadico (2350-2200), i Gutei (2200-2120), la Terza dinastia di Ur
(2120-2000) nell'età neosumerica; nel Bronzo medio i regni di Isin
(2017-1794) e Larsa (2025-1763) nell'età paleo-babilonese, il regno
paleo-assiro (1950-1750), re Hammurabi di Babilonia (1792-1750), il regno
di Yamkhad (1800-1600), il regno antico-ittita (1650-1550); nel Bronzo
tardo i regni di Mitanni (1550-1360) e di Kizzuwatna (1550-1370), i Cassiti
(1600-1150), l'impero ittita (1370-1190), il regno medio-assiro
(1360-1050), il regno medio-elamico (seconda metà del II millennio);
nell'età del ferro la seconda dinastia di Isin (1150-1025) con
Nabucodonosor I, gli stati neo-ittiti (1100-720), gli Aramei (1100-720),
l'impero assiro (900-615), il regno di Urartu (800-600), la Frigia
(750-650), la Lidia (650-550), i Caldei (625-539), la Media (650-550) e,
infine, l'impero achemenide (dal 550 in poi).³

Limiti cronologici e geografici

Una cesura cronologica decisiva, che può essere assunta come terminus ad
quem dell'età antica vicino-orientale, è la conquista della regione da
parte di Alessandro Magno nel IV secolo a.C. Una cesura precedente che può
anch'essa essere presa in considerazione è quella della costituzione
dell'Impero persiano (intorno al 500 a.C.)⁴ . Quali che siano i limiti
cronologici adottati, di certo esiste una certa compattezza del periodo
3500-500 a.C., che consiste nella progressiva affermazione del modello
urbano e, successivamente, dei modelli templare e palatino⁵ , nati intorno
alla necessità di un coordinamento delle gigantesche creazioni
infrastrutturali finalizzate al convogliamento delle acque del Tigri e
dell'Eufrate. Al di là delle specifiche cesure, la storia condensatasi nel
Vicino Oriente rappresenta la metà dell'intera storia umana documentata.⁶

Il Vicino Oriente, inteso come contesto geografico antico, corrisponde ai
seguenti territori: Mesopotamia (moderno Iraq e Siria), Fars ed Elam
(nell'Iran occidentale), Armenia, Anatolia (attuale Turchia), Levante
(moderna Siria, Libano, Israele, Palestina e Giordania) e Antico Egitto⁷ .
Alcuni escluderebbero l'Egitto dal Vicino Oriente antico, in quanto area
distinta sia geograficamente che culturalmente. Tuttavia, a causa del
profondo coinvolgimento dell'Egitto con la regione, specialmente dal II
millennio a.C., questa esclusione è rara.

Questi limiti "areali" sono precisi a ovest (confine del mar Mediterraneo)
e a nord-ovest (confine del mar Nero). Confini più sfumati sono quelli a
nord (il Caucaso e le steppe dell'Asia centrale), a sud (Deserto Arabico) e
a est (altopiano iranico e Golfo Persico).

Il problema della datazione e il ruolo delle liste regali

Le procedure di datazione della storia antica sono fondamentalmente due⁸ :

- una a base archeologica, che cerca di determinare la collocazione
  cronologica dei reperti a partire dalla datazione dei contesti di
  rinvenimento.
- una a base storico-culturale, che cerca di mettere in relazione i sistemi
  di datazione in uso tra le popolazioni oggetto di studio con il dato
  archeologico e con dei riferimenti assoluti

In entrambi i casi, lo scopo è mettere in relazione contesti ed eventi
diversi ("cronologia relativa") e possibilmente ancorare queste sequenze ad
un qualche punto fermo, costituito da un evento di cui si conosce la data
("cronologia assoluta"): delle date possono quindi essere "ferme" perché si
puntellano tra di loro e stanno in relazione di anteriorità, posteriorità o
contemporaneità, ma al contempo "galleggiare" come congiunto, finché non
sia possibile saldarle ad uno o più altri eventi che abbiano una relazione
stabile e definita con l'oggi.⁸

I sistemi di datazione in uso tra le popolazioni mesopotamiche erano
essenzialmente tre⁹ :

- l'identificazione dell'anno attraverso il nome di un funzionario eponimo,
  detto līmu (così in Assiria lungo tutto il corso della sua storia).
- la denominazione di un anno con riferimento ad un evento, come ad es.:
  "l'anno in cui furono costruite le mura nella città x" (sistema in uso
  nel sud sumerico e poi a Babilonia fino alla metà del II millennio a.C.).
- l'ordinamento degli anni in base alle intronizzazioni dei re (sistema in
  uso nella Babilonia cassita e anche successivamente).

Il problema delle liste reali (tra cui la Lista reale sumerica, la Lista
dei re babilonesi e la Lista dei re assiri) è che ci sono giunte incomplete
ed inoltre vi si possono incontrare errori, alcuni intenzionali (perché di
intento propagandistico)¹⁰ .

Miti storiografici sul Vicino Oriente antico

Il mito della culla della civiltà

Il Vicino Oriente antico viene considerato la "culla della civiltà". È in
questa zona che sono state trovate le tracce più antiche di pratiche
agricole.¹¹ Fu sempre qui che vennero sviluppati compiutamente il tornio da
vasaio e dunque la ruota veicolare e per mulino, i primi governi
centralizzati, codici di leggi e imperi. Ancora, fu qui che si sviluppò una
stratificazione sociale articolata come mai prima: lo stato di guerra
divenne organizzato, in diretto rapporto con l'acquisizione delle fonti
materiali di sostentamento. Il progressivo prevalere di un'economia della
redistribuzione sulla pratica neolitica della reciprocità (secondo gli
schemi di scambio elaborati da Karl Polányi e riadattati da Mario Liverani
al contesto antico-orientale) condusse allo sviluppo di un sistema di
archiviazione sempre più raffinato, che determinò il primo sistema di
scrittura del mondo. Si gettarono anche le fondamenta dell'astronomia e
della matematica¹² .

Se è certo che alcuni fenomeni sorsero nel contesto antico-orientale,
esiste il pericolo metodologico di supporre una monogenesi, quando la
cultura umana ha avuto invece diversi "focolai" che si sono reciprocamente
influenzati e ha percorso vie alternative che si sono rivelate in altri
momenti in tutta la loro importanza¹³ . "L'anello o lo spezzone
antico-orientale non è certo quello «originario»"¹⁴ .

Quanto al fenomeno della nascita della città, bisogna dire che
l'urbanizzazione ha certamente trovato nella Bassa Mesopotamia il suo
"nucleo centrale e precoce", cui peraltro si accostarono ben presto centri
di sviluppo alternativi, quali l'Egitto, l'Iran, l'Asia centrale, la valle
dell'Indo, il Mar Egeo, l'Arabia meridionale, per non parlare della Cina o
del Messico e del Perù, rispetto ai quali è possibile un confronto ma non
un collegamento e che hanno certamente caratteri di assoluta originalità
rispetto al contesto vicino-orientale⁴ .

Il mito dell'immobilismo tecnologico

Se si considera l'ambito tecnologico, la natura di "mito" che avvolge
l'antico Oriente si rivela nella contraddizione tra stereotipi: da un lato
il Vicino Oriente detiene il primato cronologico dell'invenzione,
dall'altro gli si addebita un altrettanto mitico immobilismo.

Il confronto istituito tra progresso culturale in Occidente, da un lato, e
immobilismo tecnologico e sapienza occulta in Oriente, dall'altro, è
un'impostazione ideologica greco-classica: il miracolo greco
rappresenterebbe il punto d'arrivo (sia per continuità che per
contrapposizione) dell'iter storico-teleologico che va dalla rivoluzione
urbana (che si può dire completata intorno al 3500 a.C.⁴ ) all'avvento
della democrazia ateniese¹⁵ .

Il mito del dispotismo orientale e dell'opulenza

Il mito del dispotismo orientale deriva dalla lettura greco-classica, nel
tentativo di accentuare le differenze rispetto alla democrazia
occidentale¹⁶ .

Altrettanto, va sfatato il mito ottocentesco che dipingeva queste civiltà
come opulente, fortemente urbanizzate, con città riccamente decorate e
alfabetizzazione diffusa: la grande maggioranza degli agglomerati erano
solo villaggi sostentati da un'economia agro-pastorale, il 90% (se non più)
della popolazione era presumibilmente analfabeta e viveva un'endemica
penuria alimentare¹⁷ .

L'eredità antica

Maggiore margine di oggettività risiede, invece, nella constatazione che la
quasi totalità del complesso di animali e piante sfruttati oggi dall'uomo
per la produzione di cibi e tessuti (oltre che per il trasporto) fu
individuata e selezionata (non sempre volontariamente) proprio nel contesto
della rivoluzione neolitica del Vicino Oriente, come accadde per i cereali,
i legumi, gli ovini, i caprini, i bovini, la vite, l'ulivo, il cavallo,
l'asino, il cammello, il dromedario⁶ ¹⁸ , la birra¹⁹ . Tale rivoluzione
comportò anche lo strutturarsi di organizzazioni familiari e sociali di
lunghissima persistenza e di un paesaggio agrario i cui elementi
costitutivi restano in vita ancora oggi, come il campo, l'orto, il pozzo,
l'aia, il canale.⁶

Geografia

Ad esclusione dell'Egitto, la zona considerata misura circa 2.000.000 km².
Quest'area include paesaggi molto diversi tra loro. Dal punto di vista
orografico, si va dai 3500/4000 metri slm dei monti del Tauro, ai 4500 dei
monti Zagros fino ai 5000 dell'Ararat. La depressione del mar Morto
rappresenta invece il punto più basso, con -395 metri rispetto al livello
del mare.²¹ Il panorama è dunque assai vario, composto da catene montuose,
pianure alluvionali, tavolati aridi, mentre il clima (grosso modo
stabilmente attestato sui valori attuali già da 10.000 anni²² ) varia da
quello del deserto siro-arabico a quello d'alta montagna. Altrettanto arida
sarebbe stata la Mesopotamia, senza il Tigri e l'Eufrate.

L'idea di una Mezzaluna fertile non raccoglie che una parte delle
caratteristiche di questo contesto storico, risultando infatti assai
importante per lo sviluppo umano nella zona anche l'apporto fornito dai
contesti geografici pedemontani: fu qui che presero forma quei processi
tecnologici che si sarebbero compiutamente sviluppati nella Bassa
Mesopotamia. Questi "bacini vallivi" costituiscono una riproduzione in
piccolo delle caratteristiche fondamentali che si trovano nella Mezzaluna
fertile e rappresentano una discontinuità simile a quella che, per
converso, rappresentano i wadi nei tavolati aridi o, ancora, i rilievi
minori e le frange desertiche tra le terre irrigue.²³ "La discontinuità
ambientale è un tratto strutturale del Vicino Oriente"²⁴ .

L'interpretazione che dello spazio diedero quegli antichi abitanti della
regione fu via via sempre più orientato all'identificazione di uno "spazio
centrale", civile e articolato, dove più si concentrano la popolazione e le
attività umane, man mano che si andava affermando il modello
palatino-templare. Il materiale cartografico antico-orientale, sviluppato
anch'esso su tavolette d'argilla, riflette questo schematismo del noi/loro,
del centro civile e della periferia "barbara". Il mondo è pensato come un
imbuto: al centro il tempio e il palazzo, verso cui convergono le materie
prime dalla periferia.²⁵

Sempre a partire dalla fase neolitica, si può osservare un'intensa attività
di disboscamento da parte degli antichi, con il consueto obbiettivo di
aprire spazi per l'agricoltura e per i pascoli. Anche la macchia arbustiva
viene coinvolta in questa umanizzazione del paesaggio. Durante l'età del
bronzo si passò a intaccare boschi di alto fusto, collocati in alta
montagna: a ciò spinsero le esigenze di un'urbanizzazione sempre più
articolata. Nella successiva età del ferro, il disboscamento coinvolse
sempre maggiori spazi, tanto montani che collinari, provocando effetti
ormai irreversibili di dilavamento del suolo ed esposizione delle rocce.²²

Il ruolo dei grandi fiumi per lo sviluppo iniziale dell'agricoltura (e
quindi della sedentarizzazione e delle prime città) è sempre stato
riconosciuto; le periodiche alluvioni determinavano la sedimentazione del
limo (uno strato di detriti fangosi assai fertile): la costruzione di
argini solidi e di dighe permetteva un utilizzo ottimale del limo e
stoccaggio dell'acqua per i periodi di siccità. Questa sistemazione
dell'ambiente permetteva rapporti tra semina e raccolta assai più
soddisfacenti che altrove. Le civiltà mesopotamiche, così come quelle
d'Egitto, India e Cina, sono dette "idrauliche" proprio perché fu
l'agricoltura irrigua (ben distinta da quella detta "pluviale", che confida
nelle precipitazioni) a gettarne le basi.²⁶ In Mesopotamia, le operazioni
di drenaggio e incanalamento si svolsero inizialmente a isole sempre più
estese, ma non mancarono momenti di collasso del sistema, che significò un
ritorno di molte zone allo stato di acquitrino, mentre la coltura intensiva
comportò in diversi casi la salinizzazione del suolo.²²

Esiste, come accennato, una distinzione fondamentale tra l'alluvio, da un
lato, e l'Alta Mesopotamia (il cosiddetto "paese alto"²⁷ , sopra il Khabur)
e la Siro-Palestina dall'altro. Mentre a sud l'agricoltura è irrigua, al
nord essa è "secca", cioè dipendente dalle precipitazioni. I rapporti tra
raccolto e semente relativi al rendimento dei terreni sono assai diversi:
anche 30:1 per il sud²⁸ , 5:1 o meno al nord (come nella Ebla di metà del
III millennio a.C.²⁹ ). Già in epoca Ubaid era visibile un sistema
interregionale basato sul rapporto fra un territorio meridionale,
caratterizzato da agricoltura irrigua, peso demografico, potere
spersonalizzato e centralizzato nel polo templare-palatino, consumo di
birra e olio di palma da un lato e un territorio periferico, ricco di
metalli e pietre dure (assenti nella Bassa Mesopotamia) e caratterizzato da
un potere personale, di marca gentilizia e maggiormente pluralista, e dove
si consumano vino e olio d'olivo (come in Siria) dall'altro.³⁰ ³¹

Demografia

Discontinuità del paesaggio e del popolamento

La distribuzione delle genti nel Vicino Oriente è stata sempre discontinua,
a motivo della grandissima varietà di paesaggi presenti nel contesto
considerato. Tale discontinuità era nei tempi antichi anche maggiore di
quella attuale.³² Sono due le zone di fondamentale addensamento
demografico: le pianure alluvionali e le nicchie intermontane. Solo in
alcune fasi storiche vengono occupate le zone collinari e di tavolato,
mentre si rifuggì sempre dalle montagne boscose e dalla steppa, dedicando a
queste zone piuttosto una frequentazione periodica. L'alluvio stesso è
abitato in modo assai irregolare, nella misura in cui è bonificato e
coltivabile: vi sono zone drenate e irrigate, abitate o anche urbanizzate,
ma il grosso del territorio poté rimanere anche a lungo inutilizzato o,
secondo i momenti, sovrasfruttato.³³

Modelli di sviluppo

La pressione antropica non è mai tale da pesare eccessivamente
sull'ambiente: l'estensione del terreno coltivabile è grande in rapporto
alla densità demografica che vi insiste. Ma le caratteristiche del
paesaggio alluvionale fanno sì che solo una accorta e complessa gestione
dell'acqua possa rendere la terra effettivamente sfruttabile: tocca quindi
al lavoro umano rendere sfruttabile il territorio. Vi è dunque un
condizionamento reciproco tra i tre elementi: terra, acqua, lavoro. Nella
dinamica tra opere infrastrutturali e demografia, nessuno dei due aspetti
può effettuare balzi in avanti che prescindano dall'altro.³³

Le crisi demografiche sono spesso prodotte da fattori strutturali: calamità
naturali, come epidemie, terremoti, inondazioni, periodi di siccità,
incendi. A questi fattori si aggiungono quelli più precipuamente umani: un
fattore quantitativo, per cui comunità minute possono essere spazzate via
da un fattore strutturale, mentre comunità più corpose sono maggiormente al
riparo da questo pericolo, essendo in grado di assorbire meglio le perdite,
ma devono d'altro canto strutturarsi in modi più complessi, esponendosi in
tal modo a collassi verticali.³⁴

Esiste poi un fattore strategico: vi sono almeno due modelli fondamentali
di crescita. Il primo modello è più lento ed è tipico delle comunità
agro-pastorali più minute (stanziali o transumanti): prende a riferimento
la conservazione dell'esistente, rinuncia a progetti di sviluppo arditi,
conserva intatte le risorse dell'agricoltura e dell'allevamento. Il secondo
modello è tipico dei centri urbani, dove vengono accentrate le eccedenze di
cibo: diversifica la produzione, sfrutta al massimo le risorse
(assottigliando le greggi e coltivando insistentemente, fino alla
salinizzazione dei terreni), investe su professionalità non direttamente
legate alla produzione di cibo (come l'artigianato specializzato). È a
questo modello, com'è ovvio, che si devono le più vistose realizzazioni
dell'epoca: i templi, i palazzi, l'artigianato in bronzo e ferro, le stele,
gli archivi, le cinte murarie, le infrastrutture di canalizzazione del
Tigri e dell'Eufrate. La guerra è anch'essa prerogativa di questo secondo
modello.³⁴

Aspettativa di vita e mortalità infantile

I picchi di sviluppo che il modello accelerato di crescita è riuscito a
realizzare sono spesso sopravvalutati in quanto sovradocumentati rispetto
al modello lento, che, di fatto, detta i tempi dello sviluppo "normale".
Tale sviluppo "medio" ha ritmi quasi impercettibili: la mortalità infantile
quasi annulla la forte natalità. L'aspettativa di vita viaggia tra i 25 e i
30 anni: perché vi sia sviluppo demografico, una coppia deve riuscire in
questo tempo a generare un numero di figli che, tolto chi muore in età non
adatte alla produzione, sia almeno pari a 3.³⁵ Nell'area egeo-anatolica, ad
esempio, l'età media dei maschi resta intorno ai 33 anni dal Paleolitico
superiore (30.000 anni fa) al Bronzo antico (3.000 a.C.); quella femminile
resta sotto i 30 anni fino al Bronzo tardo (1.500 a.C.), con un crollo nel
Mesolitico (9.000 a.C.), dove giunge ai 24,9 anni. Ciascuna donna
partorisce mediamente 4 o 5 volte, almeno fino al Tardo bronzo, mentre la
media successiva (fino al periodo ellenistico) è intorno a 3,8. La
mortalità infantile è in media di 2,5 soggetti per donna fino al Bronzo
medio: la media successiva (sempre fino al periodo ellenistico) si abbassa
(2,05). In definitiva, nella zona egeo-anatolica in esame, nel periodo che
va dal Paleolitico superiore al periodo ellenistico, i sopravvissuti sono
2,13 per donna, il che significa che l'entità del popolamento resta
pressoché immutata per circa 30.000 anni. "La risposta sociale è quella di
abbassare al massimo l'età matrimoniale delle donne".³⁶

Ruolo importante in questa elevata mortalità hanno le malattie
gastroenteriche (l'acqua che si beve proviene da pozzi o direttamente dai
fiumi) e la malnutrizione, oltre ad una vita in genere precaria, che
permette agli uomini antichi di lavorare a ritmi di modesta entità se
paragonati a quelli odierni.³⁷

Mobilità dei popoli

La stabilità del popolamento, per altro verso, sembra presupporre che esso
si sia sviluppato in questa zona già molto prima del periodo considerato.
La storiografia ottocentesca faceva gran conto di invasioni e migrazioni di
popolazioni di altri tipi antropologici, ma oggi si tende a credere che, in
realtà, questi fenomeni siano stati assai meno significativi, poco
influenti sul patrimonio genetico e facilmente assorbiti dal tipo
antropologico fondamentale. L'efficacia delle migrazioni va vista,
piuttosto, in chiave culturale e non genetica: a spostarsi sono più spesso
le élite politiche, militari e religiose. Questi gruppi, pur influenti sul
piano decisionale, non giocano evidentemente nessun ruolo sul piano
genetico, in ragione della loro impercettibilità in rapporto alle masse
agro-pastorali.³⁸

Geografia linguistica

A partire dai tempi di cui possediamo documentazione scritta, nella parte
concava della Mezzaluna Fertile sono rintracciabili popolazioni semitiche.
Vi rimarranno sempre, mantenendosi fino all'epoca contemporanea nelle zone
pedemontane della catena del Tauro e dello Zagros. Pur mantenendo il
confine che lo separa tuttora dalle popolazioni arabofone, anatoliche e
iraniche, il comparto semitico sperimentò un'evoluzione
linguistico-dialettale: lo strato più antico è quello eblaita (la lingua
attestata dall'archivio reale di Ebla), cui segue quello paleo-accadico (un
"serbatoio" semitico collocato approssimativamente a est) e le successive
ondate amorree (i Martu, che provengono invece dall'ovest), aramaiche
(dagli attuali Libano e Siria), arabe.³⁹

Sono invece dotate di un'irresistibile propulsione verso sud le popolazioni
di lingua indoeuropea, provenienti dall'arco esterno della Mezzaluna
Fertile. Insieme alle popolazioni semitiche, tali nuovi apporti eroderanno
nel tempo popolazioni di altra radice (né semitica, né indoeuropea) in
qualche modo comune: si tratta dei Sumeri, degli Elamiti e degli Hurriti e
altri di cui non possediamo sufficiente documentazione. Questa fascia
linguistica verrà assorbita dagli altri due gruppi, anche se resisterà più
a lungo in alcune nicchie, come l'Armenia e la Transcaucasia.³⁹

La contrapposizione etno-linguistica tra Semiti e Sumeri e il "problema
sumero"

Essendo quella sumerica la prima civiltà del contesto mesopotamico di cui
si possiede una documentazione scritta non è facile avanzare ipotesi
sostenibili sul momento di arrivo dei vari gruppi etnici (individuati
attraverso l'onomastica e la lingua⁴⁰ ).

Le più antiche tavolette contabili (con registri di mercanzie, ore di
lavoro etc.) provengono da Uruk e da Gemdet Nasr: a queste seguono quelle
di Ur, mentre più tarde sono quelle di Shuruppak (che peraltro contengono
anche frammenti letterari ed elenchi lessicali, che le conferma come
tarde). Quelle di Shuruppak sono certamente in lingua sumera, così come
quelle, collegate alle prime, che provengono da Uruk I (e quasi la stessa
certezza c'è a proposito di quelle provenienti da Uruk II e III, collegate
a quelle di Gemdet Nasr). Quelle di Uruk IV, di un livello dunque più
profondo, sono prive di elementi sillabici, per cui in questo caso
identificare la lingua risulta impossibile senza paralleli analogici con i
registri contabili più antichi di Shuruppak. In ogni caso, il contesto
della cultura materiale di Uruk IV è certamente sumero, il che
confermerebbe il primato sumero della scrittura. Nonostante un legame con
la lingua hurrita e con quella di Urartu, la lingua sumera rimane isolata
per grammatica, lessico e sintassi.⁴¹

Alcuni ritengono che il sumero pervenutoci sia in effetti la somma di una
lingua sumera vera e propria integrata da una lingua pre-sumera che ha
funto da sostrato e da prestiti semitici. A questa popolazione autoctona
pre-sumera spetterebbe il primato dell'invenzione della scrittura.⁴¹
Secondo Liverani, tale sostrato è probabilmente connesso all'area iranica
(come suggerisce il fatto che il sumero sembra aver adottato parole
relative ad alcune "funzioni produttive di base, quelle [...] che
caratterizzano uno stadio calcolitico, anteriore alla prima
urbanizzazione"⁴² ): si tratta del lessico dell'agricoltura, della
lavorazione della ceramica e del cuoio, mentre è sumero il lessico relativo
alla navigazione, all'allevamento, alla scultura, alla glittica, alla
scrittura, all'agrimensura, alla gioielleria, all'istruzione e al
diritto.⁴¹

È, del resto, difficile distinguere l'ethnos sumero anche per quel che
riguarda le epoche successive: sappiamo che l'alluvio mesopotamico non è
stato sempre abitato (solo i lavori di canalizzazione lo permisero), ma nel
complesso è difficile stabilire se i Sumeri siano gli uomini di Ubaid o di
Uruk e se il loro arrivo sia l'effetto di una migrazione o di una lenta
penetrazione. Quel che è certo è che le culture materiali di Ubaid e Uruk
non sono "importazioni" dall'esterno, ma piuttosto il prodotto di una
evoluzione in loco, legata intimamente al rapporto con quel territorio.⁴³ E
altrettanto difficile in corso di tempo risulta una distinzione netta tra
tratti culturali semiti e tratti culturali sumeri: "il progresso
tecnologico va attribuito alla popolazione nel suo complesso"⁴⁰ .

In ogni caso, la frammentazione linguistica era un dato evidente anche alle
popolazioni dell'epoca: la presenza di una lingua elamitica, di una lingua
hurrita e di un linguaggio semitico ma non accadico (prima eblaita, poi
amorreo, cioè martu) sono elementi del contesto perimesopotamico che si
aggiungono alla stessa frammentazione mesopotamica: quella dell'interprete
è una funzione riconosciuta già nella Mesopotamia del III millennio, ma
esistevano anche sorte di dizionari plurilingue. Gli antichi cercarono essi
stessi di assestare una spiegazione organica della pluralità delle lingue:
i Sumeri supponevano una lingua unica di partenza, collocata in un passato
mitico e storicamente realizzatasi in diverse forme, mentre gli Accadi
proporranno una sorta di sistemazione collegata al contesto geopolitico
(elevato ad assetto cosmico), che vede l'accadico come lingua centrale (con
Akkad effettivamente centro politico maggiore), l'elamico a est, il
sumerico a sud, l'amorreo a ovest, il subareo a nord (il paese di Subartu,
la futura Assiria).⁴²

Tecnologia

Le scansioni fondamentali dell'innovazione tecnologica sono tre. Rispetto
ad esse, la centralità del Vicino Oriente va considerata con dei distinguo:

- La prima scansione è di lunga durata e consiste nella cosiddetta
  "rivoluzione neolitica": vengono messe a punto i fondamenti delle
  tecniche di produzione del cibo (agricoltura e allevamento), lo
  strumentario ad esse connesso (attrezzi e recipienti), i luoghi
  dell'abitazione (le case e la loro disposizione e interconnessione nei
  villaggi).⁴⁵ Tale fase coinvolse zone anche diverse dal Vicino Oriente e
  diverse furono le strategie adottate⁴⁶ .
- La seconda è la cosiddetta "rivoluzione urbana", che si situa all'inizio
  dell'età del bronzo: vengono gettate le basi delle tecniche di
  registrazione dei dati (il cui culmine è la scrittura cuneiforme), delle
  tecniche artigiane specializzate, della produzione in serie (cui si
  connette l'allargamento dell'"orizzonte abitativo"), delle strutture
  politiche di gestione e organizzazione (lo "Stato cittadino").⁴⁵ Il polo
  classico della Bassa Mesopotamia viene man mano affiancato da altri
  poli⁴⁶ .
- La terza si situa tra la fine dell'età del bronzo e l'inizio dell'età del
  ferro: si sviluppano e diffondono l'alfabeto (la scrittura viene cioè
  distinta dalla lingua) e la metallurgia del ferro (con il suo carattere
  "orizzontale": l'attrezzatura per lavorarlo è meno articolata che per il
  bronzo e il minerale ha una diffusione più fitta¹⁸ ).⁴⁵ Dalla Bassa
  Mesopotamia il fulcro innovatore si sposta verso ovest (Anatolia, Siria,
  Palestina)⁴⁷ , esaltando il ruolo di contesti geografici meno
  spiccatamente urbani⁴⁵ . Si diffonde il cavallo (usato con il carro
  leggero, ora munito di ruote a raggi e trazione a giogo, diviene presto
  protagonista delle battaglie)⁴⁸ e muta la concezione della regalità⁴⁹ .
  In questa fase, il Vicino Oriente è ormai inserito in contesto culturale
  più vasto che in passato⁴⁶ .

Per tracciare schematicamente la linea dello sviluppo tecnologico e
associarla a dei luoghi privilegiati, si può indicare nelle zone di
interfaccia ecologicamente complementari le sedi chiave della scansione
neolitica; nelle città le sedi chiave delle evoluzioni dell'età del bronzo
(amministrazione templare-palatina della produzione); nelle rotte
commerciali (marittime e carovaniere) il "luogo" dell'emergere dell'età del
ferro.⁵⁰

È importante comprendere che, accanto alle botteghe palaziali (luogo
privilegiato dello sviluppo tecnologico antico, con gli artigiani che,
investiti a tempo pieno, si rendono "manodopera specializzata" di un
committente pubblico quali sono il palazzo e il tempio) vi sono ambiti di
sviluppo tecnologico marginali (sia perché al di fuori del contesto urbano,
sia perché privi di quella propulsione diretta alla produzione seriale).
Tali ambiti, a dispetto della loro marginalità, sono massimamente
importanti per comprendere la storia della tecnologia antica: nel tempo,
essi renderanno disponibili stadi preparatori di alcune tecnologie, in modo
che i contesti urbanizzati le scelgano come vie maestre, e si proporranno
comunque come latori di soluzioni alternative.⁵⁰ Valga l'esempio
dell'allevamento: a fronte dei numerosi tentativi di addomesticamento,
l'economia palaziale approfitterà di quanto già portato a termine nel
periodo neolitico, concentrandosi sull'allevamento di caprovini. Quando,
molto più tardi, verso la fine dell'età del bronzo, compare il cavallo (e,
successivamente, il cammello e il dromedario), esso è stato nel frattempo
addomesticato in un contesto marginale mai venuto meno o superato.¹⁸
Altrettanto accade con la metallurgia: il villaggio calcolitico predispone
i fondamenti della fusione e sperimenta le prime leghe, mentre l'economia
palaziale si orienta decisamente verso il bronzo. Più in avanti, l'emergere
dell'industria del ferro sarà legata alle nuove sperimentazioni sviluppate
in contesti marginali di ricerca.¹⁸

Da un lato si ha quindi una tendenza alla selezione e alla
specializzazione. Dall'altro, una propensione a diversificare i tentativi,
a sperimentare. Sono strategie interconnesse, ma socialmente e
topograficamente assai distinte.⁵¹

I metalli

La scoperta del rame è di poco precedente il 3000 a.C. ed interessò un'area
molto vasta, dall'Egitto all'India: si trattò di una scoperta fondamentale,
poiché permise l'elaborazione di manufatti molto più raffinati e funzionali
rispetto ai corrispettivi in pietra, legno o osso.⁵² Successivamente fu
scoperto lo stagno, che usato insieme al rame permise di produrre la lega
detta bronzo. Le prime leghe di bronzo vicino-orientali risalgono alla
prima metà del III millennio a.C. Il ferro si impose poi intorno al 1000
a.C.⁵²

Lo sviluppo di una industria metallurgica è legato per molti versi allo
sviluppo delle città, sia perché l'eccedenza di cibo poté sottrarre
manodopera ai campi e sostenere la presenza di fabbri specializzati, sia
perché il commercio dei grandi centri urbani (sviluppato soprattutto su vie
d'acqua) era soprattutto inteso al recupero di materie prime non
disponibili, in particolare di metalli.⁵³

Pesi e misure

La standardizzazione di pesi e misure avviene ad opera delle "grandi
organizzazioni"⁵⁴ verso la metà del IV millennio a.C. Fino ad allora erano
state usate misure "ancorate ad elementi antropomorfi", come il pollice, il
palmo, il cubito, il piede, il talento (inizialmente corrispondente alla
massa di una persona), ma anche il carico di un asino. Queste unità di
misura non garantivano però nessuna uniformità o confrontabilità, per cui
si cercò di ancorarle ad un sistema numerico, che, essendo basato sui
moltiplicatori di sei e dieci, viene oggi definito come sessagesimale.⁵⁵

Il sistema di corrispondenze dei pesi prevedeva le seguenti equivalenze:

- 1 talento = 60 mine = 3600 sicli⁵⁵

Gli esemplari recuperati dagli archeologi sono modelli, campioni di pietra
dura che venivano custoditi dall'amministrazione statale, mentre sono
andati perduti quelli deperibili effettivamente usati. I modelli per i pesi
minori (sicli e, più raramente, mine) sono archeologicamente più diffusi.⁵⁶

Per quanto riguarda le misure della capacità dei recipienti, esse sono
state ricavate dalle medie dimensioni dei contenitori rintracciati dagli
archeologi⁵⁶ .

Solo dopo aver standardizzato pesi e misure fu possibile operare
un'ulteriore standardizzazione, quella della comparazione dei valori, in
modo da rendere commensurabili i diversi tipi di merci, il lavoro umano, il
tempo speso, l'estensione dei terreni. Naturalmente, una prima serie di
criteri già disponibili per abbozzare una misura del valore di ciascun
elemento consisteva nell'accessibilità delle materie, nella necessità
(quindi, nella domanda), nel tempo impiegato a produrre un determinato bene
o servizio e, quindi, nel lavoro impiegato. "Tutti questi rapporti sono
soggettivi e anche variabili: rendono possibili scambi reciprocativi", ma
nell'ottica delle "grandi organizzazioni" essi devono essere resi stabili e
controllabili.⁵⁶ Risulta evidente l'impossibilità di memorizzare
equivalenze tra tutti i tipi di beni e servizi, per cui le "grandi
organizzazioni" optano per la standardizzazione delle equivalenze di tutti
i beni e i servizi in rapporto solo a certe merci, che finiscono per
giocare il ruolo di merce-misura. Le merci-misura mesopotamiche sono l'orzo
e l'argento (assai più raramente il rame).⁵⁷

- L'orzo è presente in concreto nella maggior parte delle transazioni
  effettivamente condotte e ha basso valore unitario.
- L'argento è invece raro, è ritenuto prezioso, viene tesaurizzato.

Scelte le merci-misura per la comparazione dei valori, esse vanno ancorate
al sistema numerico. Naturalmente, le corrispondenze devono distinguere tra
misure di peso (per lana e metalli), di volume per aridi (i cereali), di
volume per liquidi (l'olio). Generalmente, il sistema standard mesopotamico
prevede le seguenti equivalenze:

- 1 siclo d'argento = 1 gur⁵⁸ di orzo = 6 mine di lana = 12 litri di olio⁵⁷

Anche le stagioni vengono ancorate al sistema sessagesimale: l'anno misura
360 giorni, distribuiti in 12 mesi. Questo sistema è giunto alla modernità
con alcuni importanti aggiustamenti⁵⁷ ⁵⁹ . Quando anche il tempo è iscritto
nel sistema sessagesimale, risulta facile predisporre corrispondenze tra
razione giornaliera, mensile, annuale, misurandola anche con diversi beni
(ad esempio, una razione di un litro di olio al mese corrisponde ad un
siclo di argento l'anno).

Le razioni che compensano il lavoro sono diversificate in rapporto al
lavoratore: all'uomo adulto andrà una razione giornaliera di 2 litri d'orzo
(quindi 60 litri al mese), mentre per le donne è prevista una razione di 40
litri d'orzo al mese e per i bambini di 30 litri d'orzo al mese. L'olio
viene distribuito mensilmente e la lana annualmente, risultando in tal modo
coperti i fabbisogni basici della popolazione.⁶⁰

I modi di produzione

I modi di produzione tipici dell'antico Oriente sono fondamentalmente due:
il modo "palatino" e quello "domestico". Mentre il primo è specifico
apporto della rivoluzione urbana, il secondo è residuale del periodo
neolitico. Il primo è poi caratterizzato dalla concentrazione dei mezzi di
produzione nelle mani di grandi organizzazioni (il palazzo o il tempio): i
lavoratori sono dipendenti del centro direzionale e tendono a raggrumarsi
in consorterie che hanno il loro fulcro nella specializzazione
professionale (fabbri, vasai, scribi etc), mentre i beni vengono coinvolti
in un movimento centripeto e poi redistribuiti. Il modo "domestico" sfugge
a questa gerarchizzazione dei ruoli: nei villaggi non ci si specializza a
tempo pieno come nelle botteghe palaziali.⁶¹

Rispetto ai tempi in cui il modo "domestico" era l'unico, quando si afferma
l'altro modo, l'antico viene ristrutturato e adattato alle esigenze delle
botteghe centralizzate.⁶¹ Rispetto ai summenzionati schemi di rapporti di
scambio (Polányi), quello reciprocativo è tipico del modo "domestico" (le
famiglie, per quanto allargate, si impegnano in comune per raggiungere uno
scopo), mentre quello redistributivo è tipico del palazzo e del tempio (le
due istituzioni concertano, organizzano, gestiscono e preordinano il lavoro
di produzione delle risorse, per poi redistribuire il prodotto al ventaglio
della società, configurandolo come un compenso a fronte di un lavoro).⁶²

Ideologia del potere

Se gli elementi ecologici, demografici, tecnologici ed economici danno
conto dei processi di lunga durata, la storia evenemenziale (cioè quella
basata sugli eventi puntuali e i loro protagonisti) viene di solito
ricostruita attraverso le iscrizioni reali, le "cronache" e gli annali, e
in genere da quella letteratura pseudo-storiografica che da esse prese
spunto già fra gli antichi, non esclusa la letteratura eroico-sapienziale,
con il suo valore fondativo. Anche in questo ambito, la storiografia del
passato è caduta nell'equivoco di indicare alcuni elementi in questa
varietà di testi come "testi storici", come se una storiografia in senso
moderno esistesse tra gli antichi. In realtà, "questa letteratura non è
«storica» né in senso soggettivo né oggettivo"⁶³ . Chi la compose, infatti,
non intendeva operare una ricostruzione disinteressata dei fatti, mentre
per i moderni tali testi non sono direttamente utilizzabili e, d'altra
parte, essi non detengono neppure il primato dell'utilità, restando a
disposizione una serie di dati materiali che spesso riescono a rendere
interpretabili quegli stessi "testi storici" nel loro intento politico e
propagandistico.⁶³

L'antico Oriente non si dota mai di un genere storiografico fine a sé
stesso: le iscrizioni reali hanno sempre un intento genericamente politico,
o in quanto celebrativo o in quanto "regolativo" (ad esempio, nel caso di
intronizzazioni violente o comunque "irregolari", che abbisognino di
particolari correttivi propagandistici).⁶³ Esiste comunque un "senso della
storia" antico, fondato su particolari "visioni del mondo", attraverso le
quali gli antichi cercano di legare gli avvenimenti gli uni agli altri. Ma,
a parte una certa disinvoltura nel mettere in serie diacronica eventi (e
regnanti) che furono in realtà sincronici, è l'immaginario di base a
risultare incompatibile con la storiografia moderna. Le iscrizioni reali
"usano" i fatti storici, soprattutto nel momento in cui avviene la
conquista della legittimità regale, cioè nel momento iniziale del potere. È
un problema con cui tutti i governanti devono confrontarsi, in particolare
se nella percezione del popolo e dei quadri direttivi tali acquisizioni si
configurano come usurpazioni. Nelle giustificazioni accampate varia
l'intensità dell'eccezione alla regola: per contrasto è possibile ricavare
la concezione "normale" della regalità e dell'accesso al potere.⁶⁴ È, in
ogni caso, la capacità di mettere in pratica una politica che, più di ogni
altra cosa, la legittima all'occhio degli antichi: pur superata la più
difficile fase iniziale (a meno che non si tratti di mero subentro), i
regnanti devono sempre aggiornare lo statuto della propria regalità,
mostrando e dimostrando l'efficacia del proprio operato: a questo scopo, le
guerre vengono dipinte come il tentativo estremo di riparare ad un torto;
esiti incerti o non risolutivi vengono comunque dipinti come successi; la
vittoria è una dimostrazione dell'appoggio ultraterreno. Per altro verso,
quello delle transazioni commerciali, si tace sulle esportazioni e si
magnificano le importazioni, a sottolineare il potere accentratore della
capitale.⁶⁵

La celebrazione assume spesso i contorni della contrapposizione, tanto
spaziale quanto temporale:

- Contrapposizione spaziale: la capitale è il centro, dove si raccoglie la
  civiltà, in contrapposizione alla periferia (quella dei montanari o le
  realtà agro-pastorali poco urbanizzate), che rappresenta il caos,
  l'incertezza della sussistenza, l'incapacità di irregimentare la guerra
  secondo i canoni di regolarità precostituiti (scelta del luogo e del
  momento, scelta dell'attaccante e del difensore, esclusione degli
  attacchi a sorpresa).
- Contrapposizione temporale: è tipico uno schema basato su tre tempi, con
  all'origine un tempo benefico, una sorta di età dell'oro (dall'apporto
  creatore degli dèi all'operato felice e riuscito dei primi re), cui si
  contrappone un frangente negativo, prontamente riparato nella terza fase,
  quella "fotografata" dall'iscrizione.⁶⁶

Questo armamentario retorico va bene per le comunicazioni interne (il
monopolio dell'informazione è totale: tanto il popolino quanto i quadri non
sono in grado di approntare un paragone tra i diversi centri di potere).
Quando invece ci si rivolge all'esterno, nel contesto diplomatico o
commerciale, l'approccio è più meditato e improntato alla parità.⁶⁷

I testi scritti sono accessibili solo a scribi, amministratori e membri
della corte: l'indottrinamento esercitato dal potere regale è diretto in
questa forma alla classe dirigente e può essere costruito nelle forme più
raffinate. Per tutti gli altri vigono altre forme di comunicazione, quali
la diffusione orale, i rilievi (con la loro sintassi iconografica), le
cerimonie. Tanto perde in precisione il messaggio, tanto guadagna in forza
di penetrazione e allusività: il re che siede sul trono è legittimo ed
efficace è il suo operato.⁶⁸

Storia

Religioni

Le civiltà antiche nel Vicino Oriente erano profondamente influenzate dalla
loro credenze spirituali, le quali generalmente non distinguevano tra cielo
(paradiso) e Terra. Oltre alla divinazione (capacità di predire il futuro),
essi credevano in special modo che l'azione divina influenzasse tutte le
vicende terrene. Nell'Antico Egitto e nella Mesopotamia venivano spesso
scritti presagi, che rappresentavano i documenti degli eventi più
importanti.⁷⁰

Note

[1] Liverani, 2009, p. 5.
[2] Pierre Vidal-Naquet (a cura di), Il nuovo atlante storico, Zanichelli,
  Bologna, 1997, ISBN 88-08-12390-1, p. 8.
[3] Liverani, 2009, p. 24.
[4] Liverani, 2009, p. 14.
[5] Liverani, 2009, cit., p. 15.
[6] Liverani, Il vicino oriente antico, intervento al Convegno di Modena La
  storia è di tutti. Nuovi orizzonti e buone pratiche nell'insegnamento
  della storia (5-10 settembre 2005).
[7] Storia Universale, p. 50, volume I
[8] Liverani, 2009, cit., p. 17.
[9] Liverani, 2009, cit., pp. 23-25.
[10] Liverani, 2009, cit., p. 25.
[11] I principali centri di prima diffusione dell'agricoltura sulla Terra
  sono quattro: a quello del Vicino Oriente fanno capo Nord Africa, Europa
  e Asia centrale (cfr. Delfino Ambaglio, Daniele Foraboschi (a cura di),
  Le civiltà dell'antichità 1, ed. cit., 1994, p. 41).
[12] Storia Universale, p. 63, volume I.
[13] Liverani, 2009, p. 8.
[14] Liverani, 2009, p. 9.
[15] Liverani, 2009, pp. 6-7 e pp. 44-45.
[16] Liverani, 2009, p. 7.
[17] Liverani, 2009, p. 16.
[18] Liverani, 2009, p. 49.
[19] Arnold, 1911. Secondo Arnold la birra deve le sue origini agli
  agricoltori assiri.
[20] Mario Liverani, «Reconstructing the Rural Landscape of the Ancient
  Near East», in Journal of the Economic and Social History of the Orient,
  39, 1996, p. 19.
[21] Liverani, 2009, p. 28.
[22] Liverani, 2009, p. 35.
[23] Liverani, 2009, pp. 28-29.
[24] Liverani, 2009, p. 29.
[25] Liverani, 2009, p. 32.
[26] Ambaglio, pp. 77-78.
[27] Liverani, 2009, p. 233.
[28] Liverani, 2009, p. 116.
[29] Liverani, 2009, p. 212.
[30] Liverani, 2009, pp. 98-99.
[31] Liverani, 2009, p. 213.
[32] Liverani, 2009, p. 36.
[33] Liverani, 2009, p. 37.
[34] Liverani, 2009, pp. 40-41.
[35] Liverani, 2009, pp. 41-42.
[36] Liverani, 2009, p. 42.
[37] Liverani, 2009, pp. 42-43.
[38] Liverani, 2009, p. 43.
[39] Liverani, 2009, pp. 43-44.
[40] Liverani, 2009, p. 167.
[41] Francisco Marco Simón, Narciso Santos Yanguas, Textos para la Historia
  Del Próximo Oriente Antiguo , Volume 1, p. 10.
[42] Liverani, 2009, p. 169.
[43] Liverani, 2009, p. 168.
[44] Liverani, 2009, p. 48.
[45] Liverani, 2009, p. 46.
[46] Liverani, 2009, pp. 46-47.
[47] Liverani, 2009, pp. 459-461.
[48] Liverani, 2009, pp. 453-456.
[49] Liverani, 2009, pp. 456-457.
[50] Liverani, 2009, p. 47.
[51] Liverani, 2009, p. 50.
[52] Ambaglio, p. 78.
[53] Ambaglio, p. 80.
[54] Così vennero definiti da Adolph Leo Oppenheim (citato in Liverani,
  2009, p. 111) il tempio e il palazzo mesopotamici, gli organismi
  protostatali che si resero protagonisti della "rivoluzione urbana".
[55] Liverani, 2009, p. 123.
[56] Liverani, 2009, p. 124.
[57] Liverani, 2009, p. 125.
[58] Tale unità di misura corrisponde a 300 sila di orzo. 1 sila misura
  quasi 1 litro.
[59] Per l'analoga divisione del giorno in ore e minuti, mancano evidenze
  storiche o archeologiche che autorizzino di riferirla all'epoca delle
  "grandi organizzazioni".
[60] Liverani, 2009, p. 126.
[61] Liverani, 2009, p. 52.
[62] Liverani, 2009, p. 53.
[63] Liverani, 2009, p. 55.
[64] Liverani, 2009, pp. 56-7.
[65] Liverani, 2009, p. 58.
[66] Liverani, 2009, pp. 58-9.
[67] Liverani, 2009, p. 59.
[68] Liverani, 2009, pp. 60-1.
[69] Liverani, p. 24.
[70] Lamberg-Karlovsky, 1979, p. 4.

Bibliografia

- AA.VV, Storia Universale, Milano, Rizzoli - Larousse, 1974. ISBN non
  esistente
- John Paul Arnold, Origin and history of beer and brewing: from
  prehistoric times to the beginning of brewing science and technology,
  Chicago, BeerBooks (ristampa), 2005 [1911], ISBN 978-0-9662084-1-2.
- Delfino Ambaglio, Daniele Foraboschi, Le civiltà dell'antichità 1,
  Milano, Edizioni Scolastiche Mondadori, 1994.
- Amélie Kuhrt, The Ancient Near East: C. 3000-330 BC, Routledge, 1995
- Lamberg-Karlovsky, C. C. e Jeremy A. Sabloff, Civiltà antiche: Vicino
  Oriente e Mesoamerica, Benjamin/Cummings Publishing, 1979, p. 4.
- Mario Liverani, Antico Oriente: storia, società, economia, Roma-Bari,
  Laterza, 2009, ISBN 978-88-420-9041-0.
- Giuseppe Rinaldi, Le letterature antiche del Vicino Oriente, Milano,
  Sansoni-Accademia, 1968. ISBN non esistente

Voci correlate

- Archeologia orientale
- Protostoria del Vicino Oriente
- Storia del Vicino Oriente antico
- Storia antica
- Mezzaluna Fertile
- Neolitico preceramico
- Tavoletta di Venere di Ammi-Saduqa
- Arte sumera
- Arte babilonese
- Città del Vicino Oriente antico
- Religioni del Vicino Oriente antico
- Cultura natufiana
- Cultura di Halaf
- Ubaid
- Eridu
- Periodo di Uruk
- Gemdet Nasr
- Proto-Dinastico (Mesopotamia)
- Antico Egitto
- Giazira
- Ebla
- Mari (città)
- Sargon di Akkad
- Naram-Sin

Altri progetti

- Wikimedia Commons contiene immagini o altri file su Vicino Oriente antico

Collegamenti esterni

- (EN) ancientneareast.info - Un database del Vicino Oriente preistorico
  come pure la sua storia antica fino approssimativamente alla distruzione
  di Gerusalemme da parte dei romani
- (EN) ETANA - sito web ospitato da un consorzio di università con
  l'interesse di fornire risorse digitalizzate e collegamenti web rilevanti
- (EN) Okeanos - risorse interdisciplinari sul Vicino Oriente antico
- (EN) worldhistorycompass.com - risorse sul Vicino Oriente antico
- (EN) biblicalarcheology.net - risorse sull'archeologia biblica
- (EN) grifterrec.com - sulla monetazione antica
- (EN) Columbia University Libraries - risorse sul Vicino Oriente antico
- (EN) Cronologia del Vicino Oriente antico, eawc.evansville.edu.
- Salvatore Gaspa, Scheda sulla lingua accadica e suoi dialetti (babilonese
  e assiro), dal portale Mnamon, Laboratorio Informatico per le Lingue
  Antiche (LILA), Scuola Normale Superiore di Pisa
- Danilo Ceccarelli Morolli, Prodromi di "diritto della navigazione" nel
  Vicino Oriente Antico con particolare riferimento ai "Codici"
  mesopotamici, Pontificio Istituto Orientale

Mezzaluna Fertile

La Mezzaluna Fertile (in arabo الهلال الخصيب) è una regione storica del
Medio Oriente, (quest'ultimo però ha caratteristiche climatiche e
antropologiche proprie). L'espressione "Mezzaluna Fertile" (Fertile
Crescent) fu coniata negli anni venti dall'archeologo James Henry Breasted
dell'Università di Chicago¹ . Questa regione viene spesso definita come la
"culla della civiltà" a causa della sua straordinaria importanza nella
storia umana dal Neolitico all'Età del bronzo e del ferro. Tra l'altro, fu
nelle valli fertili dei quattro grandi fiumi della regione (Nilo, Giordano,
Tigri ed Eufrate) che si svilupparono le prime civiltà agricole e le prime
grandi nazioni dell'Antichità. I Sumeri, in particolare, ritenuti i
rappresentanti della prima civiltà stanziale della storia, fiorirono in
Mesopotamia (V millennio a.C.).

Origine del termine

Il termine "Mezzaluna fertile" ("fertile crescent" in inglese,
letteralmente "mezzaluna crescente fertile") fu coniato da James Henry
Breasted nel suo libro Ancient Times - A History of the Early World, in cui
afferma:

Storia

I più antichi reperti ritrovati nella Mezzaluna Fertile dimostrano la
presenza di umani antecedenti all'Homo sapiens sapiens (per esempio nella
grotta di Kebara, in Israele). Manufatti in pietra più recenti furono
realizzati da popolazioni di cacciatori-raccoglitori del Pleistocene e
dell'Epipaleolitico (i Natufiani).

L'importanza della Mezzaluna Fertile è tuttavia associata soprattutto al
Mesolitico e alla nascita dell'agricoltura. La zona occidentale attorno al
Giordano e all'alto Eufrate diede le origini ai più antichi insediamenti
neolitici noti, quelli del cosiddetto Neolitico A Pre-Ceramica o PPNA
(Pre-Pottery Neolithic A), del IX millennio a.C. circa; a questo periodo
risale per esempio il sito di Gerico. Attorno al Giordano, al Tigri e
all'Eufrate si svilupparono le prime società complesse dell'Età del Bronzo;
a quest'area si riconducono anche i primi esempi di sistemi di scrittura.

Diversi fattori fecero di questa regione il teatro ideale della rivoluzione
agricola. Il clima della Mezzaluna Fertile era di tipo mediterraneo (con
estati lunghe e secche e inverni miti e umidi); tale clima favorisce lo
sviluppo di piante annuali con grossi semi e fusto non legnoso come le
diverse specie di cereali e anche di legumi selvatici. Si trovavano nella
regione le varianti selvatiche di quelle che sarebbero diventate le otto
coltivazioni fondamentali del Neolitico: farro, einkorn (il progenitore del
moderno frumento), orzo, lino, ceci, piselli, lenticchie e la Vicia
ervilia, un legume simile alle lenticchie rosse. Inoltre erano presenti
quattro delle cinque più importanti specie di animali da allevamento:
mucche, capre, pecore e maiali; la quinta specie, il cavallo, non si
trovava nella Mezzaluna ma era diffuso in regioni limitrofe.

La Mezzaluna fertile nell'età antica

Fin dall'Età del bronzo, la fertilità della Mezzaluna è dipesa sempre in
parte dall'irrigazione. La necessità di mantenere efficienti le strutture
di irrigazione, e di contrastare un sempre attivo processo di suolo salino,
(salinazione del suolo,) ha fatto sì che la regione conoscesse momenti
alterni di grande produttività e di forte declino, in funzione delle
diverse culture e forme sociali che vi si sono formate o insediate.
L'accesso alle acque fluviali è sempre stato storicamente un motivo di
conflitto nella regione e in parte rimane tale in epoca contemporanea.

La Mezzaluna Fertile comprende, a partire dal XX secolo, nazioni e regioni
quali Palestina, Giordania, Libano, Siria e, in una definizione più
estensiva, anche l'Egitto, che devono fronteggiare molte altre difficoltà
di natura economica, sociale e politica. Complessivamente, nella Mezzaluna
Fertile vive circa un terzo dell'intera popolazione del Vicino Oriente.La
Mezzaluna Fertile è un'area ricca di petrolio, risorsa che dal XX secolo ha
acquisito un'importanza economica cruciale.

Note

[1] James Henry Breasted, A History of Egypt from the Earliest Times to the
  Persian Conquest, Harvard University, Scribner., 1905.
[2] Anticamente il termine Assiria si riferiva ad una regione dell'alto
  Tigri, corrispondente all'estrema regione settentrionale dell'odierno
  Iraq
[3] Antica città della Mesopotamia, l'odierno Iraq
[4] Anteprima libro su Google Books, books.google.it, p. 101.

Bibliografia

- Mario Liverani, Antico Oriente: storia, società, economia, Roma-Bari,
  Laterza, 2009, ISBN 978-88-420-9041-0.
- Lamberg-Karlovsky, C. C. e Jeremy A. Sabloff, Civiltà antiche: Vicino
  Oriente e Mesoamerica, Benjamin/Cummings Publishing, 1979, p. 4.
- John Paul Arnold, Origin and history of beer and brewing: from
  prehistoric times to the beginning of brewing science and technology,
  Chicago, BeerBooks (ristampa), 2005 [1911], ISBN 978-0-9662084-1-2.
- James Henry Breasted, A History of Egypt from the Earliest Times to the
  Persian Conquest, Harvard University, Scribner, 1905.

Voci correlate

- Vicino Oriente antico
- Protostoria del Vicino Oriente
- Storia del Vicino Oriente antico
- Antico Egitto

Altri progetti

- Wikimedia Commons contiene immagini o altri file sulla Mezzaluna Fertile

Protostoria del Vicino Oriente

La protostoria del Vicino Oriente è il periodo in cui si affermano nel
Vicino Oriente quei nuovi stili di vita che alcuni gruppi umani hanno
adottato a partire dal 15.000 a.C., in particolare la progressiva
sistematizzazione di tecniche di produzione del cibo e dei tessuti (che
vanno sostituendo rispettivamente gli usi paleolitici di attaccare branchi
e greggi, al seguito delle quali l'uomo si muove, e di vestirsi con pelli).
La fase è detta "protostoria" in quanto prelude ad un uso sistematico di
segni grafici per la registrazione amministrativa di dati numerici, uso che
progressivamente porterà all'"invenzione" della scrittura.

Paleolitico medio e superiore

Vi sono pochi ritrovamenti risalenti al Musteriano (120.000-40.000 a.C.).
Le prime tracce di presenza umana sono state trovate nel Monte del
Precipizio (Palestina, 100000-90000 a.C.), a Shanidon (Iraq), nel
nord-ovest dell'Iran e sul Monte Carmelo (Palestina), risalenti almeno a
60.000 anni fa (grotta di Kebara). Tutto il materiale finora pervenutoci,
più che da veri e propri insediamenti (seppur temporanei), è stato
ritrovato all'interno di grotte, frequentate stagionalmente, nei pressi
delle varie catene montuose. Le grotte, a motivo della loro profonda
valenza simbolica, venivano anche usate come luogo di sepoltura (ad
esempio, quelle del Monte Carmelo).

Epipaleolitico

Caccia e raccolta

Una prima fase dell'epipaleolitico è stata definita da Robert John
Braidwood «periodo di caccia e raccolta intensificata» (ca. 18000
a.C.-10000 a.C.)¹ . L'insediamento è ancora di tipo trogloditico (cioè in
caverne) e le comunità sono formate da 40-50 individui al più. Vivono
seguendo gli animali che sostentano la loro dieta. Gli uomini non hanno
ancora sviluppato nessuna tecnica di produzione o conservazione del cibo e
la sussistenza resta una sfida quotidiana² .

Rispetto al paleolitico sussistono però due differenze importanti:

- le specie cacciate sono di dimensioni minori (si tratta di gazzelle in
  Palestina, di ovini sui Monti Zagros e di caprini per tutta l'area).
- gli animali non vengono più abbattuti in modo indiscriminato: si tenta
  piuttosto di salvaguardare la consistenza del gregge, attraverso una
  forma che è di controllo, anche se non ancora diretto.²

Interessanti sono anche gli sviluppi della raccolta di graminacee e
leguminose: intensificandosi e specializzandosi in qualche modo, la
raccolta dei semi produce involontariamente una diffusione e una selezione
dei semi.²

L'industria litica si dirige verso il microlitismo. Appaiono i primi
pestelli, che permettono di frantumare la dura gluma che ricopre i chicchi
delle graminacee spontanee.³ Intorno al 15000 a.C. viene addomesticato il
cane⁴ .

Le culture di maggior rilevanza si trovano in Palestina (Kebara) e in Iraq
(Zarzi).

Produzione incipiente

Braidwood individua poi una seconda fase, detto «periodo della produzione
incipiente» (ca. 12500 a.C. -7.500 a.C.). Inizia l'addomesticamento delle
greggi, con il conseguente utilizzo di latte e lana, e i primi esperimenti
di coltivazione.

L'uomo inizia ad abbandonare gradualmente il nomadismo e si possono
ipotizzare almeno insediamenti mobili prolungati. Questi erano situati,
quasi totalmente, in zone di bassa montagna, così da avere a disposizione,
a corto raggio, una certa gamma di unità ecologiche diverse che
garantissero varietà di cibo (per mezzo di un loro sfruttamento in
successione o contemporaneo), nonché averne disponibilità in diversi
periodi dell'anno.⁵

L'articolarsi di una relazione costante tra l'uomo e questi panorami
ecologici raccolti e protetti (le vallate e i bacini intramontani)
regolarizza il nomadismo, rendendolo una sorta di "pendolarismo",
finalizzato all'utilizzo di risorse diverse, collocata in contesti
prossimi. Intorno al 12500 a.C. il clima migliora (si fa mediamente più
caldo e più umido) e le precipitazioni sono sufficienti a sostenere una
costante copertura erbacea e l'infittirsi della foresta (querce e
pistacchi).⁶

I siti guida della fase della «produzione incipiente» si trovano nella
fascia pedemontana degli Zagros: Shanidar e Zawi Chemi, ma anche Kamir
Shahir (nel Kurdistan, Ganjdareh e Asiab (nel Luristan) e Bus Mordeh (nel
Khuzistan). Ma esiste anche una sequenza "palestinese", rappresentata prima
dalla cultura natufiana (in Palestina e nella Siria del medio Eufrate) e
poi dal Neolitico preceramico A. La sequenza palestinese è ritenuta precoce
rispetto a quella attestata sui monti Zagros.⁷

Le abitazioni (abbandonate ormai le caverne) sono di due tipi: quelle
stagionali, che dipendono dallo spostamento della selvaggina, e quelle
permanenti, attorno a cui iniziano le coltivazioni. Queste ultime sono
capanne circolari con base seminterrata. Un'importante innovazione, che
riguarda gli stanziamenti ormai stabili, è quella dei sili: questi sono
scavati e intonacati per la conservazione del cibo. Comincia a diffondersi
l'ereditarietà e la proprietà privata. Le sepolture riguardano sia singoli
che famiglie.⁸

L'economia si basa essenzialmente su caccia, pesca e raccolta (frutti e
piante). Questo tipo di sussistenza prosegue anche durante l'inizio della
produzione autonoma di cibo (economia mista), in quanto i primi tentativi
di agricoltura (einkorn, farro, orzo e alberi da frutto) e allevamento
(principalmente caprovini e bovini) danno ancora risultati troppo precari
perché siano adottati come unica fonte di sostentamento. La caccia e la
pesca continuano a migliorare grazie ai progressi litici, che ora
permettono di avere punte di freccia, ami e arpioncini, ma anche falcetti
per la raccolta del cibo.

Se il progressivo addomesticamento va a buon fine con alcuni piccoli
ruminanti (che sviluppano con gli uomini una sorta di seminale simbiosi),
in alcuni casi (la gazzella, ad esempio), non viene superato questo stadio
che retrocederà, in definitiva, al mero rapporto venatorio.⁴ Oltre all'uso
del latte e del pelo, il mutato rapporto tra uomini e bestie si sostanzia
anche di un'importante modificazione nell'approccio venatorio:
progressivamente vengono abbattuti solo gli esemplari maschi.
L'addomesticamento in sviluppo è persino riscontrabile in evidenti
modifiche morfologiche negli animali. Analoghe modifiche morfologiche si
riscontrano nelle specie vegetali che entrano in rapporto con gli uomini: i
primi esperimenti di coltivazione possono essere stati indotti dai
reiterati raccolti delle graminacee spontanee e dall'intervenuta abitudine
di veicolare le semenze verso gli abitati.⁴

I contatti diretti tra le varie comunità sembrano essere stati quasi
inesistenti. Ciò è dovuto alle grandi distanze tra i vari abitati (i cui
limiti territoriali erano molto vasti) e alle conseguenti barriere naturali
intercorrenti tra essi.

Verso la fine di questa fase si hanno prove certe di coltivazione:
l'esempio più clamoroso è quello di Mureybet (sul medio Eufrate), dove
einkorn e orzo selvatici vengono coltivati al di fuori della loro zona
naturale di diffusione. Analogo sviluppo può essere rappresentato dal farro
e dall'orzo di Gerico.⁷

Neolitico

Neolitico preceramico

Il periodo del neolitico preceramico, detto anche aceramico, (ca.
7.500-6.000 a.C.) può essere inteso come un neolitico pressoché "pieno"⁷ .
È ora che abbiamo la totale sedentarietà, in case di mattoni crudi o fango.
La nuova struttura dell'abitazione è quadrangolare: rispetto alla capanna
circolare, che rappresenta l'abitato di un nucleo senza prospettiva di
ampliamento, questo nuovo formato è intrinsecamente aperto a nuovi
aggregati. Questi possono accentrarsi su un cortile o disporsi a scacchiera
(di quest'ultima tipologia sono gli abitati di Gian Hasan III in Anatolia o
di Buqros sul medio Eufrate).

Molto importante è infatti la cooperazione interfamiliare all'interno dei
villaggi, che ora arrivano a contare anche 250-500 individui.¹⁰ Caso
clamoroso di cooperazione interfamiliare sono le fortificazioni di Gerico¹⁰
¹¹ . Sempre a Gerico si riscontrano "chiare espressioni ideologiche della
struttura patriarcale": i crani degli antenati vengono conservati e i
lineamenti del volto ripresi sul teschio mediante l'uso di argilla¹⁰ .

Villaggi con abitati quadrangolari, coltivazione di graminacee e
leguminose, allevamento di caprovini e suini (e più avanti anche di bovini)
sono quelli appartenenti al Preceramico B in Siria e Palestina, oltre a
Çayönü e Giafer Hüyük nella zona pedemontana del Tauro, Giarmo nel
Kurdistan, Tepe Guran nel Luristan e Ali Kosh nel Khuzistan¹⁰ .

I villaggi risentono positivamente dei nuovi risvolti (proprietà dei mezzi
di produzione e trasmissione ereditaria): le comunità natufiane si
installavano in superfici di circa 2–3000 m², nel Preceramico A si passa a
2-3 ettari, che diventano mediamente 10 nel Preceramico B¹² . I nuclei
abitati sono del tutto autonomi, ma i contatti tra di essi si ampliano e
arrivano a coprire anche distanze di discreta lunghezza per quanto riguarda
la reperibilità di certi materiali (pietre dure, metalli, conchiglie): in
particolare, si sviluppa un commercio dell'ossidiana (dall'Anatolia e
dall'Armenia), mentre le conchiglie giungono dal Mediterraneo, dal Mar
Rosso, dal Golfo Persico. Ci si scambia insomma materiali di pregio e di
poco ingombro (non le cibarie, dunque)¹⁰ ¹³ .

Il neolitico pieno e la crisi del VI millennio

Il periodo che va dal 6000 al 4500 a.C. è indicato generalmente come
"neolitico pieno". L'affermarsi dei nuovi caratteri nell'economia di
sussistenza (agricoltura e allevamento) è accompagnato da nuove tecniche di
manifattura (tessitura¹⁴ , lavorazione della ceramica¹⁵ e del rame
martellato¹⁶ ) e l'ovvio perfezionamento e specializzazione di quelle già
esistenti (punte di freccia, falcetti, strumenti per la lavorazione delle
pelli, per la tosatura e la macellazione).

La ceramica, in particolare, svolge un ruolo molto importante, soprattutto
per quanto riguarda l'inizio delle coltivazioni estese. La conservazione
ottimale delle semenze all'interno di grandi giare di terracotta
seminterrate all'interno dei magazzini è ancora di là da venire: si ricorre
sempre ai sili, spesso abbandonati perché infestati dagli insetti. La
ceramica si usa piuttosto per cuocere e per consumare i cibi (e più di rado
i liquidi).¹⁷

Sono rari i contenitori in pietra. Diffusi dovevano essere quelli in legno
e in vimini (e altrettanto le stuoie), ma sono scarsamente attestati perché
molto deperibili. L'industria litica vede il progressivo abbandono degli
attrezzi macrolitici del paleolitico e di quelli microlitici
dell'epipaleolitico; caratteristici i resti di questa fase: punte di
freccia, bulini e punteruoli per lavorare le pelli, falcetti per il taglio
delle graminacee, lame per tosatura e macellazione delle bestie.¹⁷ Non ci
sono pervenuti vari strumenti in legno che certamente saranno stati
utilizzati nell'agricoltura (i manici, ad esempio)¹⁷ .

L'allevamento si specializza circoscrivendosi al cane (usato per la difesa
e la caccia), ai caprovini (che offrono lana e latte ma richiedono
transumanza), ai suini (allevabili a breve raggio), ai bovini (che offrono
latte e il cui allevamento è stanziale) e agli asini (che, oltre ad essere
impiegati come animali da soma, assieme ai bovini vengono utilizzati per il
lavoro).¹⁸

Gli abitati iniziano a diffondersi dalle zone pedemontane agli altopiani
iranici e anatolici e, finalmente, giungono a popolare la piana
mesopotamica¹⁹ .

L'economia ora è quasi esclusivamente a base agro-pastorale. L'agricoltura
è molto favorita dall'irrigazione artificiale, i semi iniziano ad essere
macinati e le tecniche di conservazione del cibo si affinano: arrostendo il
seme diminuisce la sua capacità germinativa ed è più facile togliere la
gluma. Prosegue comunque, accanto alla coltivazione, l'attività di raccolta
e continuano ad essere sempre praticate caccia, pesca e raccolta di
molluschi e crostacei.¹⁹

I villaggi sono autonomi ma inizia a strutturarsi un sempre più complesso
sistema regionale: il sorgere degli insediamenti più a stretto contatto
l'un l'altro è stato favorito principalmente dalle nuove tecniche di
coltivazione, che hanno fatto aumentare di molto il rendimento delle
coltivazioni e diminuire conseguentemente l'estensione territoriale di ogni
villaggio.

Le abitazioni sono sempre quadrangolari, costruite con un impasto di
argilla e paglia, a blocchi o mattoni (pietra e legname sono reperibili
sono in alcune zone). I villaggi sono radi e non crescono molto di
dimensioni rispetto ai periodi precedenti. In genere constano di poche
famiglie allargate, a volte una sola. Dagli scavi degli insediamenti sembra
non essere presente una diversificazione sociale o, perlomeno, questa non
sembra essere molto marcata. Gli abitati sono quasi tutti delle medesime
dimensioni e struttura e, dove sono presenti differenze, esse sono
pressoché minime. Si può dunque ipotizzare che il potere decisionale fosse
in mano del/dei capofamiglia o degli anziani.²⁰

Nella prima metà del VI millennio incontriamo una fase di arresto o di
crisi, segnata dal diminuire sensibile dei dati archeologici (crisi forse
imputabile ad un periodo di siccità, conseguente al cambiamento climatico
avvenuto intorno al 10.000 e che portò un innalzamento della temperatura)²¹
.

Pratiche funerarie e credenze religiose

La religiosità²² in questa fase si basa su due fattori distinti ma
indissolubilmente legati: il culto degli avi e la fertilità, sia animale (e
umana) che vegetale²³ .

- Il culto degli avi potrebbe essere sorto in connessione con la nascita
  delle strutture patriarcali. Le sepolture avevano luogo sotto il
  pavimento dell'abitazione e a volte poteva trattarsi di sepolture
  secondarie. Interessanti sono le offerte di cibo all'interno di vasi
  (indice della credenza della prosecuzione della vita nell'aldilà)
  unitamente all'uso dell'ocra rossa sul corpo del defunto (F. Fedele parla
  a tal proposito di "restituzione del sangue"). A volte, i teschi venivano
  prelevati a parte, e su essi era rimodellato in argilla il viso del
  defunto, con conchiglie al posto degli occhi (Gerico, Palestina, V
  millennio a.C.). Il corredo funebre era generalmente composto (ove le
  possibilità del defunto lo permettevano) da recipienti di pietra o legno,
  da ornamenti e fibbie d'osso e da strumenti litici, spesso di ottima
  fattura.
- L'immagine della fertilità, invece, specchio di una vita dipendente quasi
  esclusivamente dai ritmi e dai cicli naturali, si trova nelle
  raffigurazioni fittili femminili (le famose veneri steatopigie, che non
  fanno certo né qui né ora le loro prime apparizioni) e nelle immagini
  animali simboleggianti riproduttività e generazione. M. Liverani ritiene
  sussista la probabilità di un parallelo che gli uomini del neolitico
  potrebbero aver istituito tra riproduzione animale e penetrazione
  sessuale da un lato e riproduzione vegetale e seppellimento dei semi
  dall'altro, da cui potrebbe esser scaturita l'abitudine al seppellimento
  dei morti, in funzione ricostitutiva.

Anche per l'assenza di una architettura cultuale specifica (assenza
constatabile anche per quel che riguarda altro tipo di edifici pubblici,
dal palazzo al magazzino comune), la religiosità è diffusa e gestita "in
proprio", a livello familiare: Liverani parla di una "polverizzazione della
funzione cultuale", il contrario insomma di una specializzazione
sacerdotale²⁴ .

Il sito anatolico di Çatal Hüyük (in particolare lo strato VI B, databile
attorno al 5900 a.C.) ci offre un ricco quadro di vita cultuale: gli
ambienti adibiti alle funzioni religiose erano direttamente collegati con
le abitazioni; questo, unitamente al loro numero, farebbe presumibilmente
pensare ad un tipo di culto privato e familiare. Erano "attrezzati" con
sorte di altari e bancate ornati da teschi umani con bucrani e corna di
toro, forse indice di qualche culto totemico: l'immagine del toro si trova
anche dipinta sulle pareti, che erano abbellite da becchi di avvoltoio e
nicchie.²⁴

Rapporti tra comunità: guerra e commercio

L'intensità dell'insediamento è nel segno della "rarefazione": la
"colonizzazione" neolitica lascia ampi spazi residuali, dedicati alla
caccia e alla raccolta. Si ipotizza una bassa conflittualità tra le
comunità: anche sul piano archeologico, le armi pervenuteci non denotano
una differenziazione tipologica tra caccia e guerra. Di pari passo va lo
scarso peso che, nel contesto della comunità, ha il ruolo della "dirigenza
politica e cultuale" che, al limite, potrebbe ancora non esistere come
tale. Le uniche differenziazioni che si è in grado di istituire tra le
diverse comunità sono di tipo culturale: le differenze "ecologicamente
immotivate" riguardano la decorazione della ceramica. Del linguaggio nulla
si sa, me si presume una certa differenziazione e corrispondenza areale
alla fase storica. La corrispondenza tra cultura, lingua e ethnos può
essere stata maggiore in questa fase seminale, mentre in epoca storica
tende ad essere nulla o irrilevante e, al limite, fuorviante.²⁵

Quanto al commercio, come detto, la tecnologia neolitica non è in grado di
supportare trasporti di materiali ingombranti o di cibi. Vengono
commerciati materiali preziosi (nelle proporzioni dell'epoca). È stato
possibile ricostruire per grandi linee il commercio dell'ossidiana, a
motivo della diversa composizione chimica che ha a seconda del luogo di
provenienza (diverse quantità di bario e zirconio)²⁶ : ossidiane ad alta
concentrazione di bario e bassa di zirconio muovono dalla zona di Agigöl e
Çiftlik (in Anatolia) e coprono la domanda nella zona del Tauro. Con
composizioni inverse, ossidiane muovono, passando per Buqros (sull'Eufrate,
all'altezza del Khabur), dai pressi del Lago Van (da Nemrut Dagh) fino a
Beidha (a sud del Mar Morto). Sempre da Nemrut Dagh partono ossidiane per
la bassa Mesopotamia (Tepe Guran, Ali Kosh, Ubaid). Dall'isola di Melo
arrivano ossidiane in Anatolia (Hagilar).²⁷

Principali culture neolitiche nel Vicino Oriente

Se inizialmente sono le nicchie ecologiche di piccole dimensioni e le
interfacce ravvicinate a configurarsi come punte del progresso tecnologico
umano, esse perdono questo primato quando tali sviluppi vengono esportati
(insieme alle piante e agli animali addomesticati) in contesti
geograficamente più vasti, in particolare gli altipiani anatolico e
iranico, oltre ovviamente all'alluvio mesopotamico.²⁹ Si tratta di una
diffusione a macchia.

- Anatolia - In generale, nel «periodo della produzione incipiente» solo la
  zona pedemontana meridionale del Tauro viene coinvolta nei processi di
  sviluppo tecnologico e sociale. Successivamente, con il neolitico
  "pieno", tali culture umane oltrepassano la catena montuosa a nord, ma
  resta disabitata e coperta da boschi la parte settentrionale della
  penisola. Il sito più antico e più vasto è il già citato Çatal Hüyük (ca.
  6500-5500, diviso in 14 strati), caratterizzato per industria litica,
  ceramica (anche se non dipinta) e soprattutto per il vasto quadro
  cultuale, già preso in esame, che possiamo ricavare da circa un terzo
  delle sue abitazioni, le quali arrivano a coprire nel complesso una
  superficie di 600 per 350 m².³⁰ Altri siti guida d questo periodo sono
  per l'Anatolia Hagilar e Gian Hasan (4900-4500). Gli strati di
  quest'ultimo corrispondono al livello I di Hagilar. A Gian Hasan si
  trovano abitazioni monocellulari, addossate le une alle altre: pilastri
  interni rafforzano i muri, invadendo così buona parte dello spazio
  domestico. La ceramica è quella del tipo rosso su crema. Successivamente
  si sperimenta la policromia, forse sulla base dell'influenza orientale di
  Halaf.³¹ Un altro sito che rientra nella sfera di influenza della cultura
  Halaf è quello di Mersin. Il suo strato XVI (4500-4300 ca.) presenta
  ceramica policroma e lustrata. Vi è anche una sorta di "fortezza", che
  analogamente a quanto va detto per Gerico, può essere indice di un
  coordinamento interfamiliare ma non di una dirigenza o persino
  programmazione pubblica.³¹
- Area siro-palestinese - La zona centrale della Siria ospita sin da ora il
  sito di Biblo, successivamente di grande rilevanza. La Palestina, a causa
  della sua marginalità, resta evolutivamente un po' arretrata (ad esempio,
  le case hanno forma circolare³² ), con qualche eccezione nella zona
  settentrionale (singolare il caso del sito di Gerico). D'altra parte,
  rispetto alla crisi del VI millennio, è in questa zona che si ravvisa una
  ripresa, forse per sovradocumentazione. Si tratta di diverse culture
  neolitiche ceramiche:
  + Ras Shamra, sulla costa dell'alta Siria (le cui scansioni ceramiche
    vengono definite in base alla sequenza stratigrafica A, B e C dello
    Amuq; tali fasi incontreranno la stessa crisi che chiuderà le fasi
    Halaf).
  + la zona di Biblo (Beqaa, Damasco).
  + la zona alto-palestinese (Munhata, che sta nella valle del Giordano);
    quanto alla Palestina meridionale (Negev e deserto di Giuda), essa
    resta pressoché spopolata.³¹
- Zona pedemontana degli Zagros: i protagonisti del fermento delle
  interfacce ravvicinate si trasferiscono a valle, nella piana
  mesopotamica.³²
- Alta Mesopotamia - La prima cultura ceramica della zona è quella di Umm
  Dabaghiya. Si sviluppa poi una cultura, quella di Halaf (Halaf antico,
  sul sito di Arpachiya: 5600-5300; Halaf medio: 5300-4800; Halaf tardo:
  4800-4500) che si diffonde, dalla fase media, in tutta la Mesopotamia e
  oltre, fino al Mediterraneo: la massima espansione culturale conosciuta
  fino a questo periodo³³ .
- Bassa Mesopotamia - Questa zona, precedentemente paludosa e quasi
  inutilizzabile fino a che non venne gradualmente compiuta un'opera di
  drenaggio e canalizzazione delle acque (che ora vede finalmente il suo
  inizio), cominciò a venire pian piano popolata³⁴ . Il sorgere della
  importante cultura di Eridu (spesso indicato come Ubaid antico) vede ora
  la luce e arriva a comprendere le aree che saranno poi Sumer, Akkad ed
  Elam. Essa si caratterizza soprattutto per la lavorazione della ceramica,
  ma presso gli strati 15-17 (ca. 5000) per la prima volta troviamo tracce
  di quella che sarà definita la rivoluzione urbana: edifici (seppur
  piccoli) dedicati esclusivamente al culto. L'avvento di Eridu avviene
  mentre nel Khuzistan continua la sequenza locale, in particolar modo a
  Mohammad Giaffar e Tepe Sabz (successive ad Ali Kosh). Il processo che ha
  delineato la cultura di Eridu resta sconosciuto: le sue tracce potrebbero
  essere sepolte sotto il piano di alluvio o provenire da altri luoghi,
  forse proprio il Khuzistan.³⁴ A Eridu il sostentamento è affidato alla
  pesca e all'agricoltura irrigua. Uno sviluppo della cultura di Eridu è
  quella di Haggi Muhammad, nei pressi di Uruk: tale cultura si sviluppa da
  sud (Eridu, appunto) fin nei pressi di Kish (precisamente a Ras
  el-'Amiya), supera il Tigri e si incontra a Choga Mami con gli ultimi
  sviluppi della cultura di Halaf. La fase di Khazineh, nel Khuzistan, è
  anch'essa una propaggine di Haggi Muhammad.³⁴ Rispetto alla coeva cultura
  di Halaf, la Bassa Mesopotamia si affida alla cerealicoltura irrigua e
  all'allevamento bovino (a Ras el-'Amiya esso è rappresentato dal 45%
  delle ossa ritrovate), con ciò rispondendo ad un contesto ecologico assai
  diverso rispetto a quello di Halaf. Su queste basi si svilupperà la
  cultura di el-'Ubaid, che diverrà motore di una unificazione culturale
  del Vicino Oriente e che rappresenta una sorta di cesura nel passaggio
  dal neolitico al calcolitico (termine che peraltro Liverani reputa
  scorretto, in quanto riferito ad una fase ancora neolitica in cui
  semplicemente alcuni ritrovamenti di manufatti metallici attesterebbero
  l'uso di una pietra malleabile piuttosto che una autentica metallurgia).
  Al contrario, Halaf entra in crisi e scompare, per ragioni che non sono
  state ancora spiegate in modo soddisfacente.³⁵
- Resto del Vicino Oriente - Ai margini, come si è visto per la Palestina,
  sorgono altre culture ancora fino a questo momento meno avanzate: alcune
  gravitano nei pressi del Vicino Oriente ma si attestano su zone di
  sfruttamento agricolo meno ricco, come le culture dei Monti Zagros (Tepe
  Giyan e Dalma Tepe) la cultura di Khirokitia a Cipro (che presenta
  abitazioni tonde ed è ancora aceramica). Più distanti sono altre culture
  neolitiche: quelle egiziane del Fayyum, quelle dell'Egeo, dell'altopiano
  iranico (Tepe Siyalk), della Transcaucasia, dell'Asia centrale. In questa
  fase i limiti areali fanno sentire la loro artificiosità, affermando il
  loro senso specifico quando la cultura urbana della Bassa Mesopotamia
  spiccherà su sviluppi secondari e "periferici".³⁶

Calcolitico

Verso la rivoluzione urbana

Negli strati 17-15 del sito di Eridu (5.000 a.C. ca.) sono state
rintracciate le prime avvisaglie di un cambio nell'assetto sociale che
prelude al passaggio dalla fase protostorica a quella propriamente storica:
tali avvisaglie consistono infatti in edifici di piccole dimensioni la cui
particolarità consiste nel fatto di essere dedicati, secondo
l'interpretazione degli storici, solo al culto; in effetti, più che di
templi si tratta di "piccole cappelle", ma il passaggio è significativo,
come risulta evidente dal confronto con il culto domestico in opera a
Çatalhöyük: questa scansione diventa elemento distintivo della cultura di
Ubaid (e in essa i templi acquistano peraltro dimensioni maggiori).³⁶

La cultura di Ubaid segna una importante scansione cronologica: il suo
inizio corrisponde all'inizio del Calcolitico³⁸ . Tale cultura è
cronologicamente assai consistente: dura infatti circa mille anni; una fase
"classica" va collocata all'incirca nel 4500-4000 a.C. e una fase "tarda"
tra il 4000 e il 3500 a.C.³⁶ Nelle sue fasi iniziali, l'areale della
cultura di Ubaid è lo stesso delle culture di Eridu e di Haggi Muhammad³⁹ .

In questa fase si assiste ad una prima sistemazione dell'alluvio: si
scavano canali che servono sia a portare l'acqua dove non c'è, sia a
drenarla lì dove è troppo abbondante (in particolare, le zone acquitrinose
più a valle, cioè la zona del delta e le paludi meridionali). I
manufatti-guida di Ubaid sono la ceramica e un falcetto di terracotta
(strumento molto più economico dell'omologo in selce): l'attività agricola
si configura, a questo punto, un'attività di massa.⁴⁰

Nel sito di Eridu è possibile seguire lo sviluppo dell'architettura
templare nelle riedificazioni che si sono succedute: dopo una fase
seminale, è negli strati 11-8 (corrispondenti alla fase classica di Ubaid)
che si sviluppa il tipico tempio con cella centrale e i corpi laterali
minori che sopravanzano. Nella fase tarda di Ubaid (strati 7-6) questo
standard si sviluppa ulteriormente; i templi sono ora caratterizzati da:

- ambiente centrale tripartito
- muri esterni contraddistinti da un alternarsi di piani che avanzano e
  rientrano
- cella centrale allungata con corpi minori ai lati (come già prima)
- accesso laterale, cui ci si appressa attraverso una scala che supera in
  altezza il basamento su cui poggia la struttura⁴¹ ⁴² ⁴³ ⁴⁴

Si tratta, già in questa fase, di edifici di grande imponenza: 20 metri per
12 circa. Lo scarto (materiale e funzionale) è tale da far pensare che
l'organizzazione economico-politica dell'epoca avesse virato con decisione
verso una centralizzazione in chiave cultuale⁴⁵ e ciò sotto diversi
rispetti⁴¹ :

- lo sforzo edificatorio è collettivo
- le offerte vengono centralizzate al tempio, intesa come struttura-fulcro
- il culto è un'attività coordinata a livello comunitario
- si può ipotizzare che il sacerdozio fosse di stampo professionale

Il tempio del livello 7 di Eridu diverrà il tipo fondamentale dei templi
mesopotamici per tremila anni⁴¹ ⁴⁶ .

È significativa la presenza nei livelli Ubaid di Eridu di manufatti di
pregio, che fanno pensare ad un vero e proprio commercio in opera. Sempre
maggiore è il numero di ricchezze collocate in posizioni non funzionali,
"ma invece gravidi di significati simbolici"⁴⁷ . Ancora, significative sono
le differenze nei corredi funerari, che mostrano un principio di
stratificazione sociale. A ciò si aggiunga il fatto che si incomincia a
lavorare ad una produzione "seriale": mentre la ceramica dell'Ubaid
classico è pregiata (con pareti assai sottili), quella dell'Ubaid tardo è
tecnicamente inferiore e suppone una fabbricazione più frettolosa, con
utilizzo del tornio, con cotture diseguali, con decorazioni meno pregevole.
Con il successivo periodo di Uruk antico questa tendenza sarà ancora più
vigorosa e la produzione sarà interamente "in serie".⁴⁸

Verso la fine del calcolitico, alla fine del IV millennio a.C., la
Siria-Palestina sperimenta una fragile esperienza protourbana con il sito
di Giawa, nell'odierna Giordania⁴⁹ ⁵⁰ .

Bronzo antico

La rivoluzione urbana

Perché in Bassa Mesopotamia?

È ampiamente dibattuto il primato di "prima città della storia". Con
certezza si può affermare che il "salto" avviene appunto nella Bassa
Mesopotamia, innanzitutto nel periodo di Ubaid, cui segue il periodo di
Uruk (dal 4000 a 3100 a.C. ca.), che si estende dal calcolitico
protostorico al Bronzo antico.⁵² Definito così dalla città di Uruk, questo
periodo vide emergere in Mesopotamia la vita urbana, che assumerà piena
consistenza con la civiltà di Sumer.⁵³

In questa fase chiave della storia umana avviene, pur con la gradualità del
caso, un "salto" che risulta dirompente almeno in rapporto alla stabilità
dello sviluppo sociale dei consessi umani fino ad allora: è un salto
fondamentalmente organizzativo, reso possibile dal sensibile aumento della
produzione agricola nell'enorme "nicchia" ecologica della Bassa
Mesopotamia. Il nuovo margine di eccedenze alimentari consente di
sostentare un artigianato specializzato, che viene coordinato da un polo
decisionale (il polo templare-palatino).⁵⁴

Il culmine della "rivoluzione urbana" della Bassa Mesopotamia è da
collocare tra il 3500 e il 3200 a.C.⁵⁵ Per cercare di abbozzare una
risposta alla domanda «Perché accadde dove accadde?», si può osservare che,
se le fitte interfacce della zona pedemontana avevano favorito la
sperimentazione di diverse tecniche nel neolitico, quando l'uomo dilaga
sulla pianura dell'alluvio si trova di fronte ad una nicchia ecologica di
grandi dimensioni: promettente sul piano della produzione alimentare, ma
inadatta in sé stessa. Tigri ed Eufrate assicurano abbondanza d'acqua, ma
essa deve essere gestita accortamente, condotta e indirizzata. Per sua
natura, il paesaggio prossimo al delta è acquitrinoso, soggetto alle piene
dei due fiumi, e i terreni necessitano drenaggio.⁵⁵

A ciò si aggiunga la lontananza delle materie prime: la Mesopotamia è terra
di asfalto e canne; le mancano i metalli, le pietre dure, il legname⁵⁵ .

Si rende insomma necessario un immenso lavoro materiale per condurre e
forzare il paesaggio alle caratteristiche desiderate, in modo da
approfittare dell'enorme capacità produttiva (i rendimenti della
cerealicoltura sono decisamente più promettenti di quelli del pedemontano,
che porta e porterà avanti una agricoltura non irrigua, soggetta cioè ai
capricci delle precipitazioni) e del trasporto fluviale, decisamente più
economico di quello via terra.⁵⁶ Per questo, nel periodo della prima
neolitizzazione, la Mesopotamia è lontana dai fulcri dello sviluppo
tecnologico e insediamentale. Tra calcolitico ed età del bronzo, essa
diventa invece il polo che sarà poi per tremila anni. È possibile che a
favorire la sistemazione dell'ambiente secondo le esigenze umane abbia
concorso il ritrarsi delle acque, in particolare per l'ammassarsi dei
sedimenti nella zona del delta. Nella fase della cultura di Ubaid si
assiste ad una sistemazione ancora locale, mentre verso la metà del IV
millennio essa assume proporzioni cantonali.⁵⁶

Il rapporto città-campagna

"Il «salto» organizzativo consiste nel sistematizzare la separazione tra
produzione primaria di cibo e tecniche specialistiche, e nel polarizzare
questa separazione concentrando gli specialisti in alcuni centri più
grandi, proto-urbani, e lasciando disperso nei villaggi di campagna il
compito della produzione di cibo"⁵⁷ . Si configura teoricamente un rapporto
complementare tra città e campagna, ma di fatto si sviluppa fin dall'inizio
una gerarchizzazione: gli specialisti, dedicati ad attività che non
producono cibo, sono sostenuti dai coltivatori diretti: i primi guadagnano
ben presto un maggiore prestigio sociale, in quanto depositari di tecniche
più raffinate, almeno al paragone delle tecniche agricole, "banali" e
diffuse (sono infatti esercitate da almeno l'80% della popolazione).⁵⁸

"Gli specialisti sono inoltre più «a valle» nella catena produttiva, in
posizione più favorevole per ritagliarsi percentuali privilegiate di cibo
(e in generale di reddito), e per influenzare le scelte strategiche"⁵⁸ . I
compiti organizzativi e cerimoniali, tesi entrambi a garantire la coesione
sociale, erano un tempo assolti dai capi-famiglia: ora diventano un compito
specializzato, secondo la polarizzazione re/sacerdozio. "In questo
meccanismo la solidarietà non è più cumulativa ed opzionale", scrive ancora
Liverani: "Nel sistema specialistico ed urbano la solidarietà diventa
organica e necessaria"⁵⁸ .

Adolph Leo Oppenheim ha chiamato "grandi organizzazioni"⁵⁹ i templi e i
palazzi che assunsero i caratteri di "poli decisionali". La presenza fisica
delle opere architettoniche che ospitano questi poli distingue le città dai
villaggi, anche perché questi edifici sono concretamente associati alle
attività produttive: accanto ad essi stanno botteghe, archivi, magazzini e
uffici, quindi anche sul piano strettamente logistico l'attività economica
è evidentemente gestita dalle grandi organizzazioni.⁶⁰

Le comunità di villaggio gestivano informalmente lo stato giuridico dei
terreni, nel senso che essi appartenevano direttamente alle famiglie
impegnate a lavorarli. L'ereditarietà del possesso garantivano un'implicita
"inalienabilità della proprietà fondiaria". I pascoli vengono gestiti dal
villaggio nel suo complesso. La rivoluzione urbana significa anche uno
stravolgimento di questo impianto: le terre appartengono ai contadini
"liberi" o al polo tempio/palazzo, e progressivamente sempre più a
quest'ultimo, sia a motivo della graduale colonizzazione, sia per via di
acquisizioni contrattate. Le terre dello Stato vengono gestite in due modi:
affidate al lavoro di manodopera servile o "lottizzate e assegnate in
usufrutto" ai dipendenti statali.⁶¹ Ai contadini "liberi" spetta una sorta
di "decima" (o comunque una quota approssimativamente di quella entità) da
devolvere allo Stato⁶² .

L'agricoltura

Oltre alle grandi canalizzazioni, un ruolo importante per la definizione di
nuovi e più ricchi margini di eccedenze alimentari è da attribuire
all'apin, l'aratro-seminatore, sulla cui funzionalità vengono modellati
campi lunghi e stretti, che confinano dal lato corto con i canali. La
progressiva sistematizzazione delle isole irrigue e l'uso dell'apin
portarono la cerealicoltura a rendimenti fino ad allora sconosciuti, pari a
rapporti di 1 a 30 tra semente e raccolto.⁶³

Si assiste anche ad una nuova gerarchia insediamentale, giocata su due o
tre livelli: da un lato i piccoli villaggi, impegnati nell'attività
agro-pastorale, e dall'altro le città, "che concentrano le attività di
trasformazione, scambio e servizi"⁶³ . Il terzo livello è costituito da
"centri intermedi, che ospitano funzioni urbane decentrate".⁶⁴ Il
paesaggio, intervallato da insediamenti di uno dei tre tipi, è per lo più
quello degli acquitrini e della steppa arida: questi "spazi interstiziali"
sul piano politico permettono una facile individuazione dei fulcri
funzionali, mentre sul piano economico permettono uno sfruttamento
differenziato di risorse "marginali ma importanti" per l'allevamento, la
raccolta, la pesca.⁶⁵

Sul piano demografico, è attestata una rapida crescita, che in passato è
stata spesso attribuita a movimenti migratori, ma che va invece attribuita
allo sviluppo interno supportato dall'implementazione delle tecniche
agricole.⁶⁵

Opere difensive

La concentrazione di beni nelle città rende sempre più pressante il
problema della sicurezza, tanto che non si esita a investire una quota non
indifferente di giornate lavorative nell'edificazione di mura. I beni
derivano da un commercio che è ormai di ampia portata e consistono di
oggetti preziosi, oltre che dell'accumulo delle eccedenze alimentari, senza
contare il patrimonio tecnologico detenuto dagli artigiani specializzati e
il patrimonio politico-ideologico che si concreta nell'edificazione di aree
templari con i loro arredi. I villaggi contengono un'unica ricchezza, la
popolazione dei braccianti, i quali, in caso di pericolo, non si
asserragliano dentro le mura ma si danno alla fuga: gli edifici di scarso
impegno tecnologico dei villaggi possono ben essere abbandonati, mentre ciò
non vale ovviamente per le città, che delineano una forte e ben visibile
opposizione tra interno ed esterno.⁶⁶

Libertà e servitù

Si delinea con nettezza una dicotomia di status tra gli artigiani
specializzati e i coltivatori diretti. I primi lavorano utilizzando mezzi
di produzione che appartengono al palazzo o al tempio: il loro lavoro è
compensato dalle razioni di cibo o dall'assegnazione di terre. Questi
specialisti sono dunque un'élite, come detto, ma d'altra parte sono
"giuridicamente ed economicamente «servi» del re (o del dio), [...]
fruitori diretti del meccanismo redistributivo"⁶⁰ . I coltivatori diretti
sono invece liberi nella misura in cui posseggono i mezzi di produzione con
cui soddisfano i propri bisogni alimentari, ma le eccedenze sono dovute
allo Stato, per cui essi sono "parte del meccanismo redistributivo
piuttosto nel momento del prelievo che non in quello del ritorno"⁶⁷ .

Liverani osserva che questa complementarità teorica tra città e campagna,
oltre ad essere attenuata dallo scarso prestigio dei coltivatori, viene
ulteriormente inficiata dal fatto che l'aspetto redistributivo del processo
è spesso aleatorio, concentrato nella propaganda, nell'amministrazione del
culto, rivelandosi di natura fondamentalmente ideologica, carente anche
nell'aspetto basico della difesa delle terre e della sicurezza degli
insediamenti extraurbani. In sostanza, "il momento di più evidente ed
efficace ricaduta dell'organizzazione centrale sulle campagne è dato dallo
scavo dei canali"⁶⁷ . Nel periodo proto-dinastico, le comunità di villaggio
si troveranno sempre più nella condizione di dover vendere la terra
all'organizzazione centrale (il tempio)⁶⁸ .

La crisi della prima urbanizzazione

La cultura di Uruk nella sua fase più tarda (strato III dell'Eanna) sembra
patire una fortissima quanto repentina contrazione: alcune colonie
semplicemente scompaiono (come nel caso di Habuba Kebira); lo strato
corrispondente di Malatya restituisce un ritorno all'insediamento di
villaggio (successivo alle grandi edificazioni precedenti), che sembra
attestare la sparizione di un coordinamento politico-amministrativo
centrale. Le ragioni di questa crisi non sono del tutto chiare: Liverani
ipotizza una questione di rendimento dei raccolti, più contratto fuori
dell'alluvio.⁶⁹ Nell'Alta Mesopotamia, alla crisi succede una
regionalizzazione che sostituisce l'omogeneità che la prima urbanizzazione
vi aveva incontrato, quella relativa agli insediamenti tipo-Ubaid. Anche
l'interpretazione delle varie culture regionali del Nord resta
problematica.⁷⁰ Nella Bassa Mesopotamia, al periodo di Uruk segue una fase
detta di Gemdet Nasr, che prende il nome da un sito nei pressi di Kish:
tale fase corrisponde a Uruk 3 e complessivamente si parla di una fase
"proto-letterata". Si tratta, almeno nel sud, di una fase ancora espansiva
(tanto sul piano demografico quanto sul piano economico), pur nel quadro
della complessiva regionalizzazione. Ad essa segue una fase detta
Proto-Dinastico I, che è generalmente intesa come una fase di forte
contrazione e crisi.⁷¹

Il periodo proto-dinastico

Con il cosiddetto "periodo proto-dinastico" (III millennio a.C.) si chiude
in Mesopotamia la fase protostorica locale: è con il Proto-Dinastico che le
vicende umane sono per la prima volta analizzabili non solo attraverso la
documentazione archeologica, ma anche attraverso l'eccezionale novità della
documentazione testuale degli archivi amministrativi.⁶⁸ ⁷² Il
Proto-Dinastico I è una fase recessiva, ma rappresenta una parentesi
rispetto al periodo di grande sviluppo che caratterizza le fasi II e III.⁷²

Rispetto al precedente Periodo di Uruk, che vedeva il centro di Uruk
relativamente isolato a dominare la scena, il periodo proto-dinastico (in
particolare nelle fasi II e III) si distingue per la presenza in Sumer di
diversi centri di uguale importanza, caratterizzabili come città-stato
(quindi Stati di dimensioni "cantonali"⁷⁴ ): tra queste, la stessa Uruk, Ur
ed Eridu nel sud, Lagash e Umma sul Tigri, Adab, Shuruppak e Nippur nella
zona centrale, Kish a nord ed Eshnunna nell'estremo nord.⁷² Le principali
direttive dell'espansione sumera in questa fase sono Mari e Assur.
Coinvolti in questo sistema culturale e commerciale, pur non essendo
sumerici, sono anche Khamazi (alle pendici dei Monti Zagros, ma mai
esattamente localizzato) e Susa, ma i rapporti sono intensi anche con
località che già da tempo sono in relazione con l'alluvio e cioè il Golfo
Persico, l'altopiano iranico, il sud-est anatolico, la Siria.⁷²

Note

[1] Lo schema di Braidwood può essere accolto per il Vicino Oriente con
  qualche distinguo: si presentano infatti casi di raccolta intensiva
  accompagnata da «produzione incipiente», di agricoltura non sedentaria,
  di neolitico aceramico (Liverani 2009, p. 62). Questa particolare
  situazione dà conto della varietà geografica del Vicino Oriente.
  Esistono, in definitiva, "comunità a diverso grado di avanzamento
  tecnologico ed economico" (Liverani 2009, p. 63.).
[2] Liverani 2009, p. 64.
[3] Liverani 2009, pp. 64-5.
[4] Liverani 2009, p. 65.
[5] Liverani 2009, p. 63.
[6] È comunque solo intorno al VI millennio a.C. che le culture "ceramiche"
  tracimeranno, collocandosi tanto in bassa Mesopotamia quanto negli
  altipiani anatolico e iranico. Successivamente, alla fine del IV
  millennio a.C., Mesopotamia ed Egitto acquisteranno centralità storica
  (Liverani 2009, p. 63).
[7] Liverani 2009, p. 66.
[8] Liverani 2009, pp. 65-6.
[9] Liverani 2009, p. 64.
[10] Liverani 2009, p. 69.
[11] Per questa ragione, Gerico è stata tradizionalmente indicata come "la
  prima città", anche se questa enfasi è metodologicamente scorretta
  (Liverani 2009, p. 77)
[12] Vi sono anche centri più arretrati: Beidha (in Transgiordania) è un
  villaggio sedentario che però ricorre ancora massivamente alla caccia.
  Nel Negev e nel deserto di Giuda si trovano ancora solo "campi di caccia"
  (Liverani 2009, p. 69.).
[13] Liverani 2009, pp. 80-1.
[14] La tessitura è attestata da rivelative impronte sull'argilla e da
  alcuni strumenti specifici pervenuti, come alcuni pesi da telaio
  (Liverani 2009, p. 74).
[15] In particolare, la ceramica inizia intorno ai monti Zagros: Ganjdareh
  e Tepe Guran (Liverani 2009, p. 71).
[16] A Çayönü, nei pressi degli importanti giacimenti di Ergani Maden
  (Liverani 2009, p. 71).
[17] Liverani 2009, p. 74.
[18] Liverani 2009, p. 72-3.
[19] Liverani 2009, p. 72.
[20] Liverani 2009, p. 75.
[21] Liverani 2009, p. 71.
[22] Liverani esplicitamente non intende "religione", in quanto non
  appaiono ancora personalità divine adeguatamente individuate: le pratiche
  cultuali sono piuttosto riferibili a "concezioni" sui problemi della
  fertilità e della mortalità (cfr. Liverani 2009, p. 76).
[23] Liverani 2009, pp. 75-6.
[24] Liverani 2009, p. 77.
[25] Liverani 2009, pp. 78-79.
[26] Liverani 2009, p. 81.
[27] Liverani 2009, p. 80.
[28] Liverani 2009, p. 84.
[29] Liverani 2009, pp. 82-3.
[30] Liverani 2009, p. 83.
[31] Liverani 2009, p. 85.
[32] Liverani 2009, p. 86. È in questa fase, peraltro, che si diffonde
  nell'arco siro-palestinese la pecora.
[33] Liverani 2009, p. 88.
[34] Liverani 2009, p. 89.
[35] Liverani 2009, pp. 89-90.
[36] Liverani 2009, p. 91.
[37] Liverani 2009, p. 92. Le date indicate si appoggiano alla cronologia
  media.
[38] Liverani 2009, p. 90.
[39] Liverani 2009, p. 92.
[40] Liverani 2009, pp. 92-3.
[41] Liverani 2009, p. 93.
[42] Illustrazione del tempio di Eridu, livello 7, dal sito del Department
  of Classical and Near Eastern Studies and The University of Minnesota.
[43] Scheda con i templi di Eridu nei diversi livelli, in
  babel.massart.edu.
[44] I livelli 7, 9 e 16 dell'area templare di Eridu, dal sito della DePaul
  University.
[45] Si ipotizzano, anzi, due fasi chiave nella storia delle società
  vicino-orientali: una in cui il potere religioso e quello politico sono
  nelle mani del sacerdote e una seconda, in cui il potere politico è nelle
  mani del re, che pure è accompagnato dal sacerdote nell'esercizio della
  sua funzione regale (cfr. Delfino Ambaglio, Daniele Foraboschi (a cura
  di), Le civiltà dell'antichità 1, ed. cit., 1994, pp. 80-81).
[46] Jane McIntosh, Ancient Mesopotamia: New Perspectives, ABC-CLIO, 2005.
[47] Liverani 2009, pp. 94-5.
[48] Liverani 2009, p. 95.
[49] Liverani 2009, p. 227.
[50] Mario Liverani, Marcella Frangipane, Paola Davoli, Stefano De Martino,
  Laura Battini-Villard, Dai primi insediamenti al fenomeno urbano. Vicino
  Oriente ed Egitto, Il Mondo dell'Archeologia (2002), da treccani.it.
[51] Liverani 2009, p. 147. Le date indicate si appoggiano alla cronologia
  media.
[52] Harriet E. W. Crawford, Sumer e i sumeri, p. 69.
[53] Harriet E. W. Crawford, Sumer e i sumeri, p. 75.
[54] Liverani 2009, p. 108.
[55] Liverani 2009, p. 114.
[56] Liverani 2009, p. 115.
[57] Liverani 2009, pp. 109-110.
[58] Liverani 2009, p. 110.
[59] Citato in Liverani 2009, p. 111.
[60] Liverani 2009, p. 111.
[61] Liverani 2009, pp. 119-120.
[62] Liverani 2009, p. 120.
[63] Liverani 2009, p. 116.
[64] Liverani 2009, p. 117.
[65] Liverani 2009, p. 118.
[66] Liverani 2009, p. 122.
[67] Liverani 2009, p. 112.
[68] Liverani 2009, p. 178.
[69] Liverani 2009, p. 157.
[70] Liverani 2009, pp. 157,159.
[71] Liverani 2009, p. 159.
[72] Liverani 2009, p. 164.
[73] Secondo la cronologia media (cfr. Liverani 2009, p. 164). Il periodo è
  indicato anche come "Dinastico Antico", in sigla "DA": ne discendono le
  sigle DA I, DA II, DA IIIa, DA IIIb (cfr. Orsi 2011, p. 22).
[74] Liverani 2009, p. 183. Quanto alla terminologia "città-stato", essa
  venne inizialmente utilizzata con riferimento alla polis greca (πόλις) e
  successivamente estesa alle civiltà pre-classiche del Vicino Oriente
  (cfr. Giusti 2002, pp. 121-122).

Bibliografia

- Francesca Giusti, I primi stati: la nascita dei sistemi politici
  centralizzati tra antropologia e archeologia, Roma, Donzelli Editore,
  2002, ISBN 978-88-7989-677-1. URL consultato il 30 gennaio 2014.
- Mario Liverani, Antico Oriente: storia, società, economia, Roma-Bari,
  Laterza, 2009, ISBN 978-88-420-9041-0.
- Hans J. Nissen, Protostoria del Vicino Oriente, Roma-Bari, Laterza, 1990
- Valentina Orsi, Crisi e rigenerazione nella valle dell'Alto Khabur
  (Siria): la produzione ceramica nel passaggio dal bronzo antico al bronzo
  medio, vol. 1, Firenze, University Press, 2011, ISBN 978-88-6655-087-7.
  URL consultato il 30 gennaio 2014.

Voci correlate

- Vicino Oriente antico
- Storia del Vicino Oriente antico
- Çatalhöyük
- Bronzo antico
- Periodo di Uruk
- Gemdet Nasr
- Proto-Dinastico (Mesopotamia)
- Ebla
- Arte sumera
- Cronologia della storia antica (3500 a.C. - 3001 a.C.)

Antico Egitto

Con antico Egitto si intende la civiltà sviluppatasi in quella sottile
striscia di terra paludosa e fertile che si distende lungo le rive del
Nilo, a partire dalle sue cateratte ai confini col Sudan fino allo sbocco
nel Mediterraneo, e riconosciuta come entità statale a partire dal 3100
a.C. fino al 1075 a.C. ed è suddiviso in quattro grandi fasi: il regno
antico dal 3000 a.C. al 2040 a.C., regno medio dal 2040 al 1540 a.C., regno
nuovo dal 1540 al 1070 a.C. e infine l'età tarda dal 1070 al 343 a.C.

Le tracce di insediamenti lungo il Nilo sono molto antiche e si calcola che
l'agricoltura (in particolare la coltivazione di grano e orzo) abbia fatto
la sua comparsa in quelle regioni intorno al 3500 a.C.¹ Proprio la presenza
del fiume, che rende possibile la vita in una regione peraltro desertica, è
il motore primo del precoce nascere della civiltà urbana e del suo
persistere quasi immutata, ai nostri occhi, per quasi tremila anni. Le
acque del Nilo, con le loro piene annuali, non portano solo fertilità ma
anche distruzione se non vengono costantemente controllate, imbrigliate,
incanalate, conservate per i periodi di siccità; ed è proprio da questo
motivo che nasce la necessità di uno stato organizzato, uno stato che
garantisca la manutenzione di quelle strutture da cui dipende la
sopravvivenza di tutti.

La necessità di avere una struttura statale per la gestione delle opere
(dighe e canali) collegate con le acque del Nilo, ha portato alla
formazione di uno dei primi Stati della storia, nel 3300 a.C. Infatti
questa esigenza fece sì che le tribù neolitiche imparassero a vivere prima
sotto l'autorità di capi locali (fase della formazione dei distretti o
nòmi). I vari nòmi si scontrarono e si allearono tra loro, nell'arco di
circa un millennio, fino a formare due regni, l'Alto Egitto a Sud
(costituito dalla parte meridionale della valle del Nilo) e il Basso Egitto
a Nord (costituito principalmente dal delta del fiume), che vennero
unificati nel 3000 a.C. in un solo impero da Menes (da identificarsi
probabilmente con il sovrano egizio Narmer), re dell'Alto Egitto, che
inaugurò le trenta dinastie dell'antico Egitto. Tra i monumenti più famosi
dell'antico Egitto vi sono sicuramente le piramidi, tombe di sovrani dalla
III alla XII dinastia.

Le piramidi più famose si trovano presso Giza, vicino alla città moderna
del Cairo. La loro imponenza testimonia la potenza dello Stato e
l'importanza delle credenze religiose riguardo all'oltretomba. La Grande
piramide, la tomba del sovrano Khufu (conosciuto anche come Cheope), è
l'unico monumento sopravvissuto delle sette meraviglie del mondo antico.
L'antico Egitto raggiunse l'apice della sua potenza ed estensione
territoriale nel periodo chiamato Nuovo Regno (1567 a.C.-1085 a.C.), quando
i confini dell'impero andavano dalla Libia all'Etiopia al Medio Oriente.
L'antico Egitto conobbe anche momenti di debolezza e di polverizzazione del
potere come avvenne nei tre Periodi Intermedi, nel secondo dei quali
l'Egitto cadde sotto il controllo dei dominatori detti Hyksos.

Storia

Cronologia

La storia egiziana è suddivisa in differenti periodi. Le date degli eventi
sono ancora oggetto di studio. Molte di esse sono state ricavate
interpolando dati storici, archeologici e astronomici. Sin dall'antichità
furono stilati diversi cataloghi delle dinastie che si susseguirono in
Egitto.

- Periodo predinastico (precedente al 3200 a.C.)
- Periodo arcaico (I - II dinastia) (3150 a.C. - 2700 a.C.)
- Antico Regno (III - VI dinastia) (2700 a.C. - 2160 a.C.)
- Primo periodo intermedio (VII - X dinastia) (2160 a.C. - 2055 a.C.)
- Medio Regno (XI - XII dinastia) (2055 a.C. - 1790 a.C.)
- Secondo periodo intermedio (XIII - XVII dinastia) (1790 a.C. - 1540 a.C.)
- Nuovo Regno (XVIII - XX dinastia) (1530 a.C. - 1080 a.C.)
- Terzo periodo intermedio (XXI - XXV dinastia) (1080 a.C. - 672 a.C.)
- Periodo tardo (XXVI - XXX dinastia) (672 a.C. - 343 a.C.).

Periodo predinastico

Con Periodo predinastico dell'Egitto si intende la fase precedente alla
formazione dello stato unitario egiziano. La fase comincia indefinitamente
nella preistoria e arriva fino al 3100 a.C., il paese è suddiviso nei due
regni del Basso Egitto e Alto Egitto. Appartengono a questo periodo la
Dinastia 00 e la Dinastia 0.

Le prime comunità agricole si stabiliscono presto nel Delta del Nilo e
nell'oasi del Fayyum, subendo nel Basso Egitto un eccezionale sviluppo, che
porta, dalla metà del V millennio, alla nascita delle prime città. Secondo
alcuni studiosi, lo sviluppo delle attività legate all'agricoltura ha
permesso un'enorme crescita demografica; secondo altri, invece, è la
crescente pressione demografica a portare ad uno sviluppo dell'agricoltura.
Aumenta anche la ricerca delle risorse minerarie del Medio e dell'Alto
Egitto, soprattutto oro, da parte di coloni che adorano già Osiride e
Horus, provocando al contempo un conflitto con le popolazioni meridionali
che adorano Seth.

Gli adoratori di Horus, chiamati Seguaci di Horus, e quelli di Seth detti
Seguaci di Seth si scontrano: prevale la prima delle due fazioni. Si forma
così un primo nucleo di regno, con capitale la città di Ieracompoli.
L'Egitto è ora diviso in Alto e Basso Egitto, due regni distinti e
separati.

Periodo arcaico (I - II dinastia)

Con Periodo Arcaico o Periodo Tinita (dal nome della città di Tini forse
mutuato sul culto della dea Tanit, probabile città natale dei primi
sovrani, Narmer compreso, e capitale della prima nazione egizia unitaria,
per poco tempo prima del trasferimento a Menfi² ) si intende l'arco di
tempo coperto dalle prime due dinastie egizie.

Narmer (o Menes)

L'Alto Egitto aveva come capitale la città di Nekhen, chiamata dai greci
Ieracompoli. Il re di questo territorio adorava la dea avvoltoio Nekhbet e
veniva raffigurato con un'alta corona bianca. Il Basso Egitto aveva come
capitale Buto; il sovrano adorava la dea cobra Uto e cingeva una corona
rossa, caratteristica di una dea del delta, Neith. Secondo le antiche
leggende l'Alto Egitto, guidato dal dio Horus, sottomise il Basso Egitto,
unificando tutto il territorio. Il sovrano del regno del Sud assunse da
allora nella sua persona i simboli di entrambi i regni e cinse le due
corone in una doppia corona.

La tradizione attribuiva il merito dell'unificazione dei due regni a Menes,
identificato col faraone Narmer. Studi recenti, tuttavia, associano Menes
al suo successore, Aha, re della I dinastia. Narmer e Scorpione, altro re
del quale sappiamo molto poco, appartengono a quella che gli studiosi hanno
battezzato "dinastia 0", che avrebbe regnato tra il 3200 e il 3065 a.C. Il
nome di Narmer fu il primo ad apparire in un serekht, uno dei simboli più
antichi della regalità. L'unificazione fu ottenuta con una sola battaglia,
così come sembra mostrare la cosiddetta "Tavoletta di Narmer". In realtà,
il processo fu lento e comportò prima l'unificazione culturale, e solo più
tardi quella politica. L'unificazione dei due regni fu il prodotto di
numerose battaglie, come dimostrano le diverse tavolozze del Periodo
predinastico che sono giunte fino a noi. I nemici non erano solo gli
abitanti del Delta, ma si combatteva anche contro le tribù beduine o i
Nubiani, riconoscibili dalle diverse acconciature e dalla barba.

Una volta conseguita la vittoria, l'Egitto stabilì la propria capitale a
Menfi, l'antica Muro Bianco, una città nuova, che sarebbe stata fondata dal
successore di Narmer. Il nuovo Stato adottò simboli dei due regni, unì le
due corone e fece del serpente e dell'avvoltoio le due divinità protettrici
del faraone. Narmer fu sepolto nell'Alto Egitto, nella necropoli reale di
Abido. La sua tomba, con una camera doppia, una per il defunto e l'altra
adibita a magazzino, è una delle più antiche della necropoli.

In questo periodo storico compaiono le tombe a mastaba, ossia coperte da
una struttura a forma di gradone che sovrasta la camera funeraria.
Scarse sono le notizie sugli avvenimenti storici del periodo; alcune
iscrizioni lasciate in occasione di spedizioni militari sono la prova
dell'interesse per la regione del Sinai. Con maggior sicurezza abbiamo
notizie sui traffici commerciali con Byblos, grazie al ritrovamento in
questa città di resti di stoviglie con iscrizioni geroglifiche. Già in
epoca arcaica l'Egitto importa da Byblos i tronchi di cedro usati nelle
costruzioni, essendo esso privo di alberi con un legno adatto ad essere
ridotto in tavole.

Dal punto di vista archeologico, di questo periodo ci rimangono soprattutto
sepolture, quasi sempre saccheggiate, e frammenti di statue, stele e false
porte provenienti da cappelle funerarie. Per quanto riguarda invece le
strutture civili, (abitazioni, palazzi) non rimane praticamente nulla,
soprattutto per la deperibilità dei materiali utilizzati (mattoni di fango,
legno, canne).

Antico Regno (III - VI dinastia)

Fin dalle prime dinastie il re si afferma quale dio in terra, con la
precisa funzione di conservare maat "l'ordine", il sistema, anche cosmico,
che da lui dipende. Da qui deriva il regime faraonico, autocratico per
diritto divino, che accentra ogni funzione dello stato sul re e che, sia
pure con alternative e variazioni, si mantenne tale sino alla fine della
civiltà egizia. L'affermazione del dogma faraonico si ha nella III dinastia
con il sovrano Djoser, costruttore della piramide a gradoni di Saqqara, ed
ha la sua massima espressione nell'Antico Regno, più precisamente nella IV
dinastia, quando possiamo prendere a simbolo della straordinaria autorità
regale e dell'accentrato interesse sociale sul faraone le piramidi della
necropoli di Giza, cioè i monumenti funerari dei faraoni di quella
dinastia: Cheope, Chefren e Micerino.

Cheope

Cheope, nato da Snefru e da Eteferi, figlia dell'ultimo faraone della III
dinastia, fu il secondo faraone della IV dinastia e il grande artefice
dell'unificazione territoriale e di un periodo di notevole prosperità per
l'Egitto. Le notizie sulla sua vita e sul suo regno sono contraddittorie:
infatti, secondo la tradizione, tramandataci dalla storiografia greca
antica, Cheope fu un faraone crudele e spietato; i testi a lui
contemporanei, invece, ce lo descrivono come un riformatore, capace di
accrescere il potere reale.

Durante il suo regno, in effetti, Cheope avviò all'interno del Paese
numerose riforme, destinate ad accrescere il suo potere. Affrontò
innanzitutto il riordino dell'amministrazione dello Stato ponendovi a capo
il visir che in questo modo assunse un ruolo di primissimo piano, ben al di
sopra di tutti gli altri funzionari statali e molto vicino alla famiglia
reale: il faraone ottenne così, come primo risultato, quello di aumentare
il controllo su tutti i funzionari. In ambito religioso, limitò i privilegi
dei sacerdoti scegliendo, inoltre, i sommi sacerdoti delle principali
divinità tra i membri della sua famiglia. Per quanto riguarda la sua vita
privata, Cheope si sposò tre volte e da queste unioni nacquero tre figlie e
sei figli, quattro dei quali gli successero al trono. In politica estera,
il suo regno fu caratterizzato dalla convivenza pacifica con i popoli
vicini; le uniche spedizioni al di fuori dei confini del Regno, verso il
Sinai e la Nubia, furono effettuate con lo scopo di approvvigionarsi di
minerali.

Per preparare il suo passaggio nell'oltretomba, diede l'avvio alla
costruzione di una monumentale opera, che finì per oscurare tutte le altre:
nacquero così la Grande piramide e il complesso funerario che la circonda,
destinato ad accogliere parenti e funzionari.

Chefren

Chefren fu un faraone della IV dinastia, quella di Cheope. Era appunto il
figlio del famoso faraone. Dopo la morte di quest'ultimo Chefren combatté
contro il fratello Kheper per la successione.

Il suo regno durò per 20 anni.

Le sue opere

Chefren costruì certamente alcuni templi, ma le opere per cui è più famoso
sono due:

- La sfinge - La Sfinge rappresenta un leone con la testa del faraone
  Chefren.
- La Piramide di Chefren - La piramide che lui edificò è la più grande in
  assoluto dopo quella del padre Cheope. È l'unica piramide con ancora la
  decorazione esterna sulla sommità ma è priva di vertice e del pyramidion³
  .

Le piramidi

Il fatto più noto relativo a questo periodo è la costruzione delle
piramidi, imponenti monumenti funebri dei sovrani di questo periodo
storico.

La piramide fu, molto probabilmente un'evoluzione della mastaba, infatti
quella che è considerata la più antica tra esse, la piramide a gradoni di
Djoser non è altro che una serie di mastabe sovrapposte.

A questa prima piramide ne seguirono altre, alcune abbandonate prima del
termine della costruzione (probabilmente a causa della prematura morte del
sovrano).

Un esempio degno di nota è la piramide romboidale del faraone Snefru: a
metà della sua edificazione, i costruttori, preoccupati a causa del
possibile cedimento della struttura (fatto già accaduto) decisero di
modificarne l'angolo riducendolo. Il risultato è una strana piramide, la
cui cima è improvvisamente inclinata.

Le piramidi più famose sono le tre di cui non venne mai persa la memoria a
causa delle loro dimensioni, queste sono i monumenti funebri di Khufu, il
Cheope sopra citato, Khefren (a cui si deve anche la Sfinge) e Micerino. La
piramide di Khufu, detta anche grande piramide venne considerata già dagli
antichi una tra le sette meraviglie del mondo.

Tramontata ormai la teoria, dovuta più che altro ai racconti di Erodoto,
dell'utilizzo, per la costruzione delle piramidi, di migliaia di schiavi
catturati in battaglia, è ormai accettato dalla maggior parte degli
studiosi che queste costruzioni siano state erette da operai specializzati,
che vivevano nei pressi, aiutati durante la stagione dell'inondazione
(periodo dell'anno in cui il Nilo allagava i campi rendendo impossibili i
lavori agricoli) da contadini che, si dice, provenissero da tutto l'Egitto.
I racconti di Erodoto non sono credibili anche per il fatto che l'antico
Egitto, nell'Antico Regno, non intraprese grandi guerre, non catturando
quindi, schiavi. Infatti, durante l'Antico Regno vi furono solo 5 dinastie,
e ciò sta a rappresentare un regno privo di ostilità verso altri popoli a
quei tempi.

Nel 1988 lo scienziato francese Joseph Davidovits ha proposto una
controversa ma innovativa ipotesi sulla costruzione delle piramidi basata
sull'idea che gli antichi egizi fossero in grado di sintetizzare dei
geopolimeri utilizzando calcare, calcio, natron e argilla gettati
all'interno di casserature costruite man mano sulla piramide. La teoria, la
cui validità ancora oggi è oggetto di dibattito, ha il pregio di spiegare
aspetti lasciati irrisolti da altre teorie precedenti (ad esempio come
fosse possibile ottenere in cava blocchi dal peso di svariate tonnellate e
perfettamente combacianti quando messi in opera, o come fosse possibile
nutrire la manodopera, che secondo Davidovits sarebbe stata di 1500 unità
anziché numeri molto più grandi secondo le precedenti teorie).

Complessivamente si contano più di cento piramidi, tra grandi e piccole,
sebbene solo una piccola parte sia tuttora in discrete condizioni.

Nelle sepolture risalenti a questo periodo sono stati rinvenuti i primi
esempi di tecnica di imbalsamazione.

I faraoni, figli di Ra

Secondo un racconto popolare conservato nel cosiddetto "papiro Westcar", i
primi tre re della V dinastia sarebbero stati figli della moglie di un
sacerdote di Ra, il dio solare di Eliopoli, e dello stesso dio Ra: seppure
coi colori della novella popolare, il testo è interessante e altri elementi
documentari confermano che realmente l'avvento della V dinastia segna un
cambiamento, una crisi anche religiosa che si presenta spostando
l'importanza sul dio di Eliopoli e con l'edificazione di templi "solari" di
cui l'elemento principale è un obelisco su una piattaforma.

Un ulteriore mutamento dinastico portò il faraone Teti sul trono, iniziando
così la VI dinastia, ultima dell'Antico Regno.

Rapporti con i popoli vicini

In questo periodo grandi spedizioni commerciali e militari sono inviate in
Nubia e in Libia, mentre i rapporti con l'Asia sono assai limitati, eccetto
quelli con Biblo, e non hanno comunque scopi imperialistici ma si limitano
a scambi commerciali. Dal commercio esterno arrivava in Egitto dalla Nubia
l'oro, con avorio e altri prodotti esotici, dal Sinai rame in grande
quantità, mentre le spedizioni commerciali in Fenicia procuravano legname,
specialmente legno di cedro.

Primo periodo intermedio (dinastie VII, VIII, IX, X)

Con il desiderio d'indipendenza della nobiltà si ha il decentramento, la
provincializzazione che caratterizzano i momenti di crisi del potere
faraonico. Alla fine della VI dinastia, col lunghissimo regno di Pepi II,
termina l'Antico Regno: allora in Alto Egitto sorge una potente nobiltà
provinciale, le terre che erano state unicamente proprietà regale vengono
frazionate, sempre più larghi privilegi sono concessi ai templi e ai
sacerdoti mentre le risorse della cassa regia si esauriscono. Si arriva
così al periodo turbolento, uno dei più oscuri della storia egiziana, che è
il Primo periodo Intermedio, scarso di testimonianze contemporanee e che
giunge fino alla X dinastia.

Un periodo di disagio

In quest'epoca l'intero paese è in disordine: un testo letterario del
periodo, le Lamentazioni di Ippuwer, dà un quadro fosco delle condizioni
del paese in questo momento, in cui nomadi beduini si sono infiltrati nel
Delta, e dovunque in Egitto ci sono lotte fratricide, rivolgimenti sociali,
depredazioni, miseria:

Di questi disordini Ippuwer (Ipu-ur) individua la causa principale nella
svogliatezza del faraone, che è più impegnato a spendere le ricchezze in
suoi lussi personali come donne e molto altro, per la sua noncuranza,
giudica il sovrano non all'altezza della sua funzione, questo mostra quanto
sia scaduto il concetto di re-dio che era stato alla base del periodo
precedente.

Alla fine del primo periodo intermedio, essendo le province tornate alla
condizione di piccoli stati indipendenti, si formano dinastie di principi
locali, con diritto ereditario al potere, che datano i monumenti coi loro
anni, reclutano truppe, e non esitano ad assumere titoli e prerogative
reali. La fine di questo periodo è particolarmente felice per la società,
nella quale torna sovrana la giustizia.

Medio Regno (dinastie XI, XII)

Verso il 2040 a.C. finisce il primo Periodo Intermedio: il principe
Mentuhetep riesce a riunire l'Egitto sotto il proprio potere e diventa
fondatore dell'XI dinastia: nessun dubbio che lui e i suoi successori
abbiano dovuto penare per riorganizzare l'Egitto, ostacolati dalle tendenze
indipendentistiche radicatesi nei monarchi provinciali, ma alla fine
riescono a controllare l'intero paese e a ottenere un concentramento del
potere politico a Tebe, la nuova capitale. Nella riconquistata unità
nazionale, l'Egitto è in grado di riprendere il controllo in Libia e in
Nubia, sfrutta di nuovo le sue risorse minerarie e riallaccia il commercio
con la Siria. L'ultimo sovrano della XI dinastia è soppiantato dal suo
ministro, Amenemhat, che con il nome di Amenemhat I inizia la XII dinastia,
con cui si apre il Medio Regno.

La nuova dinastia s'impone ai sudditi, priva com'è di legittimi diritti al
trono non può appoggiarsi infatti su diritti divini, con argomenti umani,
utilizzando abilmente una propaganda capillare condotta anche attraverso
testi letterari. L'avvento del fondatore della dinastia è presentato, in un
testo letterario, ispirato alla stessa volontà regale, la cosiddetta
"Profezia di Neferty", come il compiersi di una profezia, emessa
nell'Antico Regno, che prometteva il risollevamento dell'Egitto dal
disordine. La capitale viene spostata da Menfi alla nuova città di Ity Tawy
(Dominatrice delle Due Terre) appositamente fondata nella regione del
Fayyum anche se il centro del potere si trova nel sud a Tebe.

Sesostri I

Il regno di Sesostri I come unico sovrano inizia in modo cruento, con
l'uccisione di suo padre Amenemhat I, ma dal momento che il defunto faraone
ha governato insieme al figlio per dieci anni, la successione non crea
problemi. Durante il regno del padre, Sesostri si è occupato delle
questioni militari. Amenemhat viene assassinato infatti proprio mentre lui
era nel deserto libico al comando di una spedizione contro le tribù nomadi.
Ricevuta la notizia, Sesostri si dirige rapidamente verso la capitale
dell'Egitto e si fa incoronare nel 1962 a.C. prendendo così il controllo
della situazione.

Il nuovo re governa insieme al figlio Amenemhat II. Prima di morire fa
costruire una piramide, a el-Lisht, in cui viene sepolto. Il regno di
Sesostri si caratterizza per la politica interna volta a potenziare al
massimo la regione del Fayyūm, continuando in questo modo la linea politica
tracciata dal padre. Economicamente il faraone continua lo sfruttamento
delle cave di marmo e garantisce il controllo delle miniere d'oro nella
zona meridionale. A Nord il faraone guida spedizioni contro le tribù nomadi
e mantiene contatti commerciali col porto di Ugarit. La maggior parte degli
edifici costruiti da Sesostri non è arrivata ai nostri giorni. Grazie alla
sua politica e a quelli dei suoi successori, l'Egitto conosce così un
grande periodo di tranquillità economica e politica.

Secondo periodo intermedio (dinastie XIII, XIV, XV, XVI, XVII)

Il secondo periodo intermedio comprende le dinastie XIII, XIV, XV, XVI e
XVII. Da un punto di vista cronologico questa fase della storia egizia
copre il periodo dal 1790 a.C. al 1530 a.C.

L'invasione degli Hyksos

Il Medio Regno è per l'Egitto antico uno dei migliori periodi della sua
storia, sotto l'aspetto politico, economico ed amministrativo; ma subito
dopo la morte di Amenemhat III si verifica un declino della prosperità e
del prestigio del paese. Durante questo nuovo periodo di decadenza, il
Secondo Periodo Intermedio, un'apparenza di potere centrale continuò nella
XIII e XIV dinastia, ma sempre più indebolito e limitato alla regione
meridionale dell'Egitto.

Infatti, dopo un lungo periodo d'infiltrazione, lenta ma costante, il Delta
e anche l'antica capitale dell'Egitto, Menfi, finisce con il cadere nelle
mani degli Hyksos, una commistione di differenti genti asiatiche, semiti in
prevalenza, ma la cui classe dirigente era probabilmente formata da
elementi khurriti, che stabilirono la loro capitale nel Delta Orientale, ad
Avaris, l'attuale Tell el-Daba, dove scavi recenti hanno portato novità
storiche e archeologiche, come gli stretti rapporti con la Creta minoica.
Di recente è stata avanzata con froza l'ipotesi che gli hyksos fossero
autoctoni dell'Egitto, aristocratici ribelli, anche se figli di una coltura
locale (del delta), in genere repressa (anche a livello di culto) dagli
egiziani del sud, molto aperta alle commistioni con le altre popolazioni
mediterranee e caanantite.⁴

Questi dominatori, assimilarono la civiltà egiziana e, probabilmente
impiegando largamente funzionari egiziani, amministrarono il paese con
metodi non oppressivi e non dovettero essere malvisti dai loro sudditi,
nonostante i foschi colori con cui la contro-propaganda tebana descrive
quel periodo. L'Egitto deve agli invasori almeno la conoscenza dei cavalli
e dei carri da guerra, fino ad allora ignoti in Egitto.

Sotto gli ultimi re hyksos, Kamose, un sovrano di Tebe della XVII dinastia,
decise di attaccare gli stranieri: è il primo segno storicamente certo di
un tentativo di cacciare dal delta gli invasori. Della sua "guerra di
liberazione" Kamose ha lasciato testi ufficiali epigrafici. L'espulsione
degli Hyksos avvenne però in maniera lenta e graduale, con un lento
indebolirsi del loro potere.⁵ Gli invasori furono scacciati in maniera
definitiva solo con Ahmose, fratello e successore di Kamose: egli riuscì
infatti a superare il delta e a giungere fino in Palestina dove, dopo un
assedio durato tre anni, conquistò la città fortificata di Sharuhen,
spazzando via definitivamente gli Hyksos⁵ . In questo modo ebbe inizio la
XVIII dinastia con la quale si aprì il Nuovo Regno.

Nuovo Regno (dinastie XVIII, XIX e XX)

Comprende le dinastie XVIII, XIX e XX e copre gli anni dal 1530 a.C. al
1080 a.C.

L'Egitto ora è di nuovo riunito ed unificato: ha mostrato di saper
combattere ed è pronto a un nuovo periodo di splendore. La Nubia viene
ripresa, un nuovo senso di politica e di conquista spinge i sovrani della
XVIII dinastia alla conquista militare della Siria e della Palestina,
specialmente con Thutmose I, primo sovrano imperialista.

Hatshepsut

Dopo la morte di Thutmose I, gli succede al trono il figlio Thutmose II.
Alla sua prematura scomparsa sale al trono la moglie di quest'ultimo,
Hatshepsut che comincia il suo regno nel 1490, al fianco del nipote
Thutmose III, ancora bambino, figlio del defunto faraone e di una
concubina. Per sette anni la regina si è adattata a un ruolo politico
secondario. Ma l'appoggio dei sacerdoti di Amon, del visir e degli
architetti reali permette ad Hatshepsut di proclamarsi faraone, relegando
Thutmose III ad altre attività di minore importanza.

Riconosciuta come re, si fa rappresentare in aspetto maschile e adotta il
protocollo faraonico, pur modificandolo leggermente. Hatshepsut avvia una
vasta attività di costruzione a Tebe, dove spicca il suo tempio funerario a
Deir el-Bahari. Per legittimare il suo potere si serve inoltre dei
sacerdoti di Amon che, in cambio di una loro maggiore influenza, creano per
lei il mito della teogamia. Il dio Amon, possedendo il corpo del faraone
Thutmose I, si sarebbe unito alla regina e questa avrebbe concepito
Hatshepsut. Con tale spiegazione si attribuisce dunque alla sovrana
un'origine divina e quindi il diritto a governare come faraone.

Sotto il suo mandato si compiono dunque spedizioni commerciali verso il
sud, alla ricerca di materiali esotici come legno profumato o oro, e
organizzate anche campagne militari che permettono di controllare la terza
cateratta e di arrivare fino alla sesta. Tali spedizioni sono guidate da
Thutmose III, che, nonostante il presunto odio verso la zia "usurpatrice",
non si solleverà mai contro di lei. Durante il regno di Hatshepsut si
completano parte dei templi di Ermant e Karnak, si realizzano lavori di
costruzione a Buhen e a Beni Hasan, dove la regina ha fatto erigere lo
Speos Artemidos.

Piena espansione

L'Egitto, con il regno di Thutmose III ha raggiunto la sua massima
espansione: l'impero comprende ora la Nubia e giunge in Asia fino
all'Eufrate. L'impero era ben controllato, con funzionari egiziani e
presidi militari; i rapporti con i sovrani asiatici di Babilonia, di
Mitanni, di Cipro erano fitti e cordiali.

Per il regno di Amenhotep III e per quello di Amenhotep IV siamo
particolarmente bene informati grazie all'archivio della corrispondenza
ufficiale con quei sovrani: le tavolette d'argilla coi testi accadici
ritrovate a Tell el-Amarna.

L'Egitto divenne il paese più ricco del mondo antico; ma l'oro che arrivava
in Egitto, dalla Nubia e dall'Asia, in massima parte andava ad arricchire
le casse dei templi; Amon di Tebe, al quale i sovrani consacravano gran
parte del bottino, vede il suo sacerdozio divenire sempre più potente e il
sovrano dipendere da quello.

Akhenaton

L'urto tra il potere del faraone e quello del clero di Amon porta a una
crisi violenta e aperta nel regno di Amenhotep IV: i sacerdoti sono
cacciati, i templi chiusi e particolarmente Amon e il suo clero sono
perseguitati, mentre anche Tebe non è più la capitale. Amenhotep IV fonda
una nuova città, Akhetaton (l'orizzonte di Aton) in onore del dio della
nuova religione monoteista (o più probabilmente enoteista), Aton, il disco
solare.

Il sovrano, che assume ora il nome di Akhenaton forma nuovi quadri
amministrativi, sostituendo ai vecchi funzionari gente nuova, che non aveva
una formazione amministrativa, ma che deve la sua posizione al fatto di
aver abbracciato la nuova fede e di aver appoggiato il re nella sua
riforma. Il dio di Akhenaton, di cui il sovrano è profeta e sacerdote
poteva avere, in quanto culto puro dell'astro del sole, elementi di
cosmopolitismo, come mostra bene un passo dell'Inno ad Aton probabilmente
composto dallo stesso faraone:

Le ragioni che portarono alla distruzione del culto di Amon e al monoteismo
in Egitto non sono ancora completamente chiare: forse Akhenaton era
veramente spinto da un reale credo religioso ma le sue ragioni potevano
essere anche politiche ed economiche: il potere di Amon infatti era
diventato troppo grande e pericoloso anche per il faraone stesso e il fatto
che le tasse raccolte ai Templi potevano essere ora destinate alla
grandezza di un unico dio (Aton) garantiva ricchezza alla sua nuova città,
voluta e creata direttamente dal faraone ⁶ . Qualunque sia la ragione, la
distruzione del culto più influente di Egitto fu probabilmente una mossa
troppo azzardata anche per un faraone. Una dura forma di opposizione al
nuovo culto monoteista invase gran parte della popolazione Egizia e
costrinse il sovrano a lasciare la città di Tebe dove risiedeva: secondo
alcuni storici, il sovrano lasciò Tebe per motivi di sicurezza (alcuni
sacerdoti del vecchio culto di Amon avrebbero attentato alla sua vita)
mentre, secondo altri, il faraone decise di cambiare la sua residenza
perché Tebe non era il luogo adatto alla nascita e crescita di un nuovo
culto, perché troppo attaccata alle vecchie tradizioni religiose⁶ .

La fine dello scisma atoniano e la rivincita degli dèi ignorati o
perseguitati, soprattutto Amon, si prepara già negli ultimi anni di
Akhenaton: alla crisi contribuì anche la situazione in cui era venuta a
trovarsi la potenza egiziana in Asia. La corrispondenza dei sovrani
asiatici con Akhenaton mostra che continuavano, almeno nei primi anni del
suo regno, rapporti diplomatici amichevoli. Invece un quadro del tutto
diverso è presentato dalla corrispondenza tra il faraone e i capi e
principi siriani, fra i quali si manifesta un certo disagio e una crescente
insofferenza per l'autorità egiziana in Siria: alla base c'è sicuramente la
mano del re degli ittiti, la nuova potenza minacciosa in Asia, che
controlla i movimenti dei ribelli, li coordina e, all'occasione, si
appropria delle loro conquiste.

La Siria è ora divisa in due fazioni: quelli che restavano fedeli
all'Egitto come i principi degli stati siriani costieri, Byblos,
principalmente, e Damasco, e quelli che speravano di ottenere vantaggi dal
cambiamento, fiduciosi nell'appoggio degli Ittiti, come i principi della
zona interna. Akhenaton, benché i principi a lui fedeli abbiano chiesto
aiuto diverse volte, non ha mai risposto alle loro preghiere.

Alla sua morte, l'Egitto è pronto a tornare alla condizione che aveva
preceduto il tentativo di riforma religiosa monoteista detta "amarniana".

Tutankhamon

Tutankhamon, detto anche "il faraone bambino" a causa della morte precoce
in età adolescenziale, fu il terzultimo faraone della XVIII dinastia; nato
come Tutankhaton ("Immagine vivente di Aton") e rinominatosi
successivamente Tutankhamon ("Immagine vivente di Amon") come simbolo della
volontà di riallacciare i rapporti con il clero di Amon e restaurare i
culti antichi dopo la cosiddetta "eresia amarniana" condotta dal padre
Akhenaton, il "faraone eretico", la cui storia fu cancellata da tutti i
monumenti, così come il culto monoteistico del suo dio Aton, attraverso una
massiccia opera di damnatio memoriae, di cui anche Tutankhamon, malgrado i
suoi sforzi di recuperare lo status quo pre-amarniano, rimase vittima.

Il piccolo monarca proclama presto il ripristino delle feste e del culto
degli dèi precedenti al regno del padre e torna così a riconciliarsi con il
clero tebano. La capitale, dopo lo spostamento ad Akhetaton ("Orizzonte di
Aton") ad opera di Akhenaton, viene riportata all'antica Tebe, sede del
sacerdozio di Amon. Tutankhamon sposa la giovane Ankhesenamon ("Lei vive
per Amon"), nata Ankhesenpaaton ("Lei vive per Aton"), sua sorellastra; la
coppia tentò di avere dei figli, come dimostrano le due piccole mummie di
feti (uno non sopravvissuto a un parto prematuro, l'altro nato morto),
entrambi femmine, ritrovate nella tomba del giovane re. Tutankhamon regna
per circa dieci anni e muore all'età di diciannove anni, nel 1325 a.C.

Ay, suo consigliere fidato, ne sposa la vedova, Ankhesenamon, e gli succede
sul trono per quattro anni; alla sua morte, il clero appoggia la salita al
trono di Horemheb, che non faceva parte della famiglia reale ma si era
distinto come generale sotto Akhenaton e Tutankhamon. Con la sua morte, la
XVIII dinastia si conclude.

Ay

Il successore del faraone Tutankhamon fu il suo visir, di nome Ay. Non si è
ancora certi di come sia morto Tutankhamon, ma una delle più accreditate
teorie è quella in cui lui verrebbe ucciso da Ay.

Il suo regno durò circa cinque anni, uno dei più brevi della storia
dell'antico Egitto. Si era sposato con la vedova del faraone suo
predecessore, Ankhesenamon.

Horemheb

La definitiva sistemazione dell'Egitto spetta comunque a Horemheb il quale
viene scelto come re dall'oracolo di Amon (in realtà dal suo cedro), come
narra egli stesso in una iscrizione.

Ancora generale, dopo la morte di Akhenaton, mostra la sua energia
riuscendo a conservare la Palestina all'Egitto con una spedizione
fortunata; divenuto faraone, si preoccupa di sanare la deplorevole
condizione del paese emettendo un decreto che è uno dei più importanti
documenti legislativi lasciati da sovrani egiziani.

Le misure adottate da Horemheb sono in parte legislative (riorganizza i
tribunali, reprime gli abusi e le estorsioni ai danni dei contadini, le
requisizioni abusive di schiavi ai privati) e in parte amministrative.

Ramessidi

Dopo Horemheb, morto senza eredi, si ha un netto cambiamento: i sovrani
della XIX dinastia, di cui il fondatore è Ramesse I, gran visir del
precedente faraone, non sono di origine tebana, bensì del delta orientale.
Ciò spiega anche perché Seth, il dio locale, sia la divinità protettrice
dei membri di questo casato.

La politica religiosa dei primi tre sovrani della XIX dinastia è di
favorire altre divinità: Ra di Eliopoli e Ptah di Menfi in modo
particolare, così da evitare l'intromissione nel potere da parte del
sacerdozio tebano (iniziata con la XVIII dinastia e di cui la netta presa
di posizione di Akhenaton, ma già però anche suo padre Amenhotep III dava
segni di insofferenza, fu probabilmente la conseguenza⁷ ) senza tuttavia
entrare in conflitto con esso, anzi ufficialmente mostrandosi devoti del
dio di Tebe (ricordiamo che il nome Ramses nel cartiglio di Ramses II è
affiancato dalla dicitura mery Amon, "amato da Amon"). Sotto il loro
comando, l'Egitto conosce un periodo di grande splendore, culturale ed
economico.

Ramses / Ramesse / Ramsete II

Dopo due anni di regno Ramses I muore e al suo posto sale al trono il
figlio, Seti I, già co-reggente: questi regna sull'Egitto per circa
diciotto anni, e il suo è un periodo di equilibrio assoluto. Suo figlio e
successore è Ramses II (Ramesse II), uno dei più grandi faraoni nella
storia d'Egitto.

Ramses dimostra ben presto di essere un ottimo comandante: nei primi anni
di regno affronta e sconfigge infatti un gruppo di predoni del mare,
denominati Shardana, in seguito inglobati nella sua guardia personale. Ma
la sua impresa più memorabile, e senza dubbio la meglio documentata nella
storia dell'antico Egitto, è la Battaglia di Kadesh, combattuta nei pressi
del fiume Oronte, nella quale il faraone affronta l'Hatti, equivalente
all'impero anatolico, sotto la guida di Muwatalli II. Benché nessuno dei
due contendenti vinca la battaglia, Ramses farà larghissima propaganda
all'episodio presentando la battaglia di Kadesh come una grande vittoria,
per il semplice fatto di aver riportato la quasi totalità dell'armata in
patria e di essere riuscito a salvare la patria. Il sentimento del
pericolo, comune all'impero ittita e all'Egitto nel suo predominio sulla
Siria, dell'affermazione della potenza assira in Asia è certamente alla
base del trattato di pace tra Ramses II e Hattusili, fratello e successore
di Muwatalli. Il testo dell'alleanza difensiva tra le due potenze era
redatto in geroglifico egiziano e in cuneiforme. A suggello della nuova
situazione tra i due paesi si ha il matrimonio tra la figlia del sovrano
hittita e Ramses II.

Il faraone, però, non è ricordato solo come grande guerriero e come
eccellente governante dell'impero egiziano, ma anche come un instancabile
costruttore, tanto che molti edifici e opere sono stati creati, modificati
o ristrutturati proprio per mano sua: si possono ricordare sia i due templi
di Abu Simbel, uno dedicato a sé stesso, l'altro alla moglie Nefertari
divinizzata, sia il Ramesseum, la città di Pi-Ramses, sua nuova capitale.
Il suo è uno dei regni più lunghi, insieme a quello di Pepi II risalente
alla fine dell'Antico Regno: Ramses muore infatti a circa 91 anni, dopo
sessanta anni di governo. Padre di numerosi figli, riesce a far salire sul
trono solo il tredicesimo, Merenptah, non perché i precedenti non fossero
meritevoli di tale titolo, ma perché semplicemente non erano sopravvissuti
a lui.

È probabilmente sotto il suo regno che si collocherebbe l'episodio biblico
dell'Esodo.

Merenptah e i Popoli del mare

Il figlio e successore di Ramesse II, Merenptah, deve far fronte a una
situazione molto grave, che tocca direttamente l'Egitto, e non più soltanto
il suo prestigio nelle zone esterne del dominio egiziano: il pericolo è
alla frontiera occidentale dell'Egitto ed è costituito dai Libici che fanno
pressione per entrare in Egitto e che portano con sé anche truppe
appartenenti ai "Popoli del mare", quelle genti, cioè, che provenienti per
mare dall'Egeo e forse anche dal Mediterraneo occidentale, devastarono il
bacino orientale del Mediterraneo.

Della sua vittoria sui Libici e sui loro alleati, Merenptah dà un ampio
resoconto in una iscrizione a Karnak e in una stele, nota come "stele di
Israele" perché Israele vi figura menzionata nell'inno che conclude questo
testo ufficiale:

"I re sono abbattuti e dicono: "Pace", nessuno alza la testa dei Nove
Archi: la Libia è devastata, gli Hittiti pacificati, Canaan è distrutta con
ogni male, Ascalon conquistata, Gezer è presa, Yenoam annientata, Israele è
desolata e non esiste il suo seme. La Palestina è divenuta una vedova a
causa dell'Egitto, tutti i paesi sono uniti, tutti pacificati".

Ramses III e la crisi del Nuovo Regno

Durante il regno di Ramses III (che può considerarsi l'ultimo grande
sovrano del Nuovo Regno), il Delta egiziano fu di nuovo in pericolo per gli
attacchi ripetuti dei Libici, ancora alleati con elementi dei "Popoli del
mare" e per l'attacco nel Delta Orientale, per terra e per mare questa
volta, di orde di "Popoli del mare", ma Ramses III riuscì a proteggere il
confine egiziano. Lunghi testi e scene scolpite sulle pareti del suo tempio
funerario a Medinet Habu commemorano gli episodi delle imprese belliche del
sovrano e le sue vittorie.

Ramses III riesce a conservare la Palestina, ma dopo di lui l'Egitto non ha
più la forza di mantenere la sua supremazia in Asia. La crisi appare
infatti evidente verso la fine del suo regno: l'Egitto soffre di una
gravissima situazione economica che porta all'inflazione; tra gli operai
della necropoli tebana si verificano veri e propri scioperi di protesta per
le paghe che non sono date e ancora durante il regno di Ramses IX è
attestato un altro grave sciopero nello stesso ambiente; bande di ladroni
depredano le ricche tombe dei Faraoni nella Valle dei Re.

La progressiva debolezza del potere centrale, i disagi economici, la
scomparsa di un vero e proprio impero egiziano, tutto porta alla rovina
dell'Egitto, che conosce disordini e carestie finché alla fine della XX
dinastia l'unità del regno delle Due Terre si sfascia, quando un debole
faraone regna nel Delta, con capitale a Tanis, mentre in Alto Egitto domina
Herihor, il quale ha riunito nelle sue mani la funzione di ministro
dell'Alto Egitto e quella di sommo sacerdote di Amon a Tebe.

Terzo periodo intermedio (dinastie XXI, XXII, XXIII, XXIV, XXV)

Dopo Herihor, l'Egitto entra in una fase decisa di decadenza. La Nubia si
stacca dal regno, e a Napata, la città eletta capitale, saliranno al trono
sovrani di cultura in qualche modo egiziana che si considereranno eredi dei
faraoni. La Libia e la Siria sono ormai sottratte all'influenza egiziana.
Anche l'Alto Egitto si separa praticamente dal resto del paese, e si
costituisce come stato autonomo dominato dai sacerdoti di Amon.

Verso il 959 a.C., dall'ambiente delle colonie militari libiche che negli
ultimi tempi sono state accettate in Egitto, sale sul trono del faraone una
dinastia libica, la XXII; Tebe e l'Alto Egitto restano in mano al
sacerdozio ammoniano. Uno dei sovrani libici, Sesonchis, tenta di
riprendere la politica asiatica, ma ben presto il paese ricade nell'inerzia
e nella disorganizzazione.

L'unità dell'Egitto viene ricostituita intorno al 730 a.C. da sovrani del
lontano regno di Kush: appoggiandosi al sacerdozio tebano, Piankhi prima,
poi suo fratello Shabaka conquistano l'Egitto, sottomettendo i principi
locali che, specialmente nel Delta, erano fortemente indipendenti e
bellicosi. La nuova dinastia, la XXV, dà quindi all'Egitto, con l'unità, un
nuovo impulso: estremamente pii, i sovrani di Kush restaurano templi e ne
edificano di nuovi, e la devozione ad Amon, loro dio, è al centro della
loro pietà. La pietà religiosa, venata di un certo arcaismo di tipo
ortodosso, porta i sovrani etiopici a prendersi cura dei templi e dei culti
antichi.

La vera debolezza della XXV dinastia sta nel fatto che la capitale del
regno era lontanissima da Kush, dove, dopo la conquista, i sovrani sono
ritornati, lasciando libertà di manovre indipendentistiche ai principi
locali delle città egiziane. Ma la dissoluzione dell'unità egiziana viene
dall'esterno: gli Assiri, la nuova grande potenza assoluta in Asia,
penetrano in Egitto e, saccheggiando e distruggendo, arrivano a Tebe:
Assurbanipal riduce l'Egitto a una sorta di protettorato assiro che designa
come capi locali i principi egiziani del Delta educati a Ninive.

Epoca Tarda

Quando l'Assiria conosce però la crisi, l'Egitto, sotto una nuova dinastia,
la XXVI, ha di nuovo un periodo d'unità: Psammetico, principe di Sais e
vassallo dell'Assiria, si allea con la Libia e caccia gli Assiri
dall'Egitto. La dinastia saitica (di origine libica) regna per più di un
secolo restituendo al paese un ultimo periodo di rinascita: il potere è
accentrato, Tebe è sotto controllo da quando Psammetico I fa adottare come
"Divina Adoratrice" la propria figlia, i contatti commerciali ed economici
con la Grecia portano all'Egitto vantaggi commerciali ed economici poiché,
commerciando adesso con i Greci, gli egiziani sono affrancati nel
Mediterraneo dalla necessità di mediazione dei fenici.

È piuttosto una politica africana quella che l'Egitto conduce adesso
militarmente, in Nubia, a Cirene, e i tentativi di intervento militare in
Siria e in Palestina si risolvono in sconfitte. I sovrani saitici assumono
largamente mercenari greci, benché questa preferenza sia causa di
difficoltà interne per la rivalità tra egiziani e Greci: ma i Greci sono
adesso gli alleati dell'Egitto contro la nuova potenza asiatica che
minaccia l'equilibrio del Mediterraneo: la Persia.

La conquista persiana

L'ultimo faraone della XXVI dinastia, Psammetico III, è sconfitto e
catturato dal re persiano Cambise, figlio di Ciro, nella battaglia di
Pelusio. L'Egitto, con Cipro e la Fenicia, entra a far parte dell'impero
achemenide, sesta delle venti divisioni amministrative, o satrapie. La
XXVII dinastia comprende Cambise, morto nel 522 in Siria sulla via del
ritorno in Persia e, in successione, Dario I, Serse, Artaserse I, Dario II
e Artaserse II, che viene riconosciuto in Egitto come faraone almeno fino
al 402.

Per intensificare i rapporti della Persia con la satrapia d'Egitto, Dario I
realizza il raccordo con il Mar Rosso dell'antico canale nilotico che
sboccava nel Lago Timsah, l'odierno Ismailia per poi attraversare i Laghi
Amari e che in quattro giorni di navigazione permetteva di andare da
Bubasti fino al Mar Rosso. Lungo il canale Dario I fa erigere la sua stele
celebrativa, di dimensioni colossali con testi geroglifici, cuneiformi ma
anche bilingui. Nello stesso spirito si realizza anche la grande statua di
Dario I in abito persiano, coperta d'iscrizioni geroglifiche e cuneiformi,
scoperta nel 1972 a Susa, eseguita in Egitto e trasferita in Persia
probabilmente da Serse.

L'Egitto recupera la sua indipendenza in seguito alla guerra condotta da
Amirteo di Sais, primo e unico rappresentante della XXVIII dinastia. La
guerra è proseguita da Nepherite di Mende, fondatore della XXIX dinastia.
L'ultimo faraone dello stato egiziano indipendente è Nectanebo II, della
XXX dinastia, al quale si deve una notevole attività edilizia nel Delta.
Nectanebo organizza il proprio culto, in vita, sotto le sembianze del dio
falco Horus. La sua opposizione ai rinnovati attacchi persiani sono però
inutili e, nel 343, vinto da Artaserse III, è costretto a fuggire in Nubia.

La seconda dominazione persiana dura appena dieci anni; dopo la battaglia
di Isso nella quale viene sconfitto Dario III, l'Egitto è costretto ad
essere inserito nell'impero di Alessandro Magno, dando così inizio
all'ellenismo e all'Egitto tolemaico.

Arte

Piramidi

Le tombe che i faraoni delle prime due dinastie avevano utilizzato come
sepolcri furono sostituite da un nuovo edificio durante il regno del
faraone Zoser: la piramide. La costruzione di questa prima opera derivò
dalla sovrapposizione di mastabe, tombe generalmente a forma di piramide
tronca, di grandezza decrescente via via che aumentava l'altezza. La figura
"a gradoni" simboleggiava la scala attraverso la quale il faraone saliva al
cielo. A essa ne seguirono altre e, durante la IV dinastia, apparve la
prima piramide perfetta.
La prima fase della costruzione consisteva nello scegliere il luogo adatto
all'ubicazione; poi si disegnavano le piante e si decideva la quantità di
materiale e di personale necessaria. Allora venivano convocati i sacerdoti,
per determinare i punti cardinali che avrebbero orientato le facce delle
piramidi, delimitare le basi e procedere alla cerimonia del livellamento
del terreno. Il faraone doveva eseguire il rituale dell'inizio della
costruzione e la cerimonia dell'allungamento della corda, che consisteva
nel verificare l'orientamento, nel piantare un piolo in ciascun angolo,
nell'iniziare lo scavo di una piccola parte della fossa, nel modellare un
mattone e nel porre la prima pietra. Cominciava così la costruzione vera e
propria. La durata dei lavori dipendeva dalla grandezza del complesso
funerario, che doveva essere pronto al momento della morte del faraone.

Dopo aver inaugurato ufficialmente la costruzione si iniziava il primo
gradino della piramide. Il lavoro veniva svolto da squadre di operai che
ricevevano un salario dallo Stato. Una volta stabiliti i gruppi di lavoro,
si procedeva all'estrazione dalle cave della pietra necessaria per
innalzare la piramide. Il metodo di estrazione dipendeva dalla durezza. Le
rocce molto dure venivano sottoposte a un brusco cambiamento di
temperatura. Perciò, prima veniva riscaldata la superficie e poi veniva
rapidamente raffreddata, incrinando la massa e permettendo di tagliare la
pietra con semplici strumenti dello stesso materiale, o di legno oppure di
rame. Un altro metodo consisteva nell'abbassare il terreno, tracciando una
rete di piccole trincee fino a raggiungere la profondità adatta
all'estrazione.

Dopo averli separati, i blocchi della parete della cava venivano deposti
sul piano per poi essere trainati ai piedi della piramide. Per evitare che
rimanessero incagliati, si spargeva a terra del fango, che permetteva un
migliore scorrimento delle slitte. Intanto, altre squadre di operai
provvedevano a sollevare i blocchi di pietra, completando così i diversi
piani. Come gli Egizi riuscirono a sollevare pietre tanto grandi e pesanti
è una questione ancora aperta. Molto probabilmente, come testimoniano i
resti trovati nel tempio di Setibtawy, utilizzarono un articolato sistema
di rampe, permettendo alle squadre di lavorare senza ostacolarsi. Gli spazi
che restavano tra i vari piani venivano riempiti con materiali vari e il
tutto veniva ricoperto con pietra calcarea bianca, concludendo così la
lavorazione e permettendo al sovrano di riposare nella propria, gigantesca,
sepoltura.

La Valle dei Re

I faraoni del Nuovo Regno scelsero come luogo del loro eterno riposo una
valle collocata all'estremità occidentale di Tebe. Fu Jean-Francois
Champollion, nel XIX secolo, a dare per la prima volta a questa valle,
conosciuta fino ad allora come la Grande Prateria, il nome di Valle dei Re.
La scelta di questo luogo non fu casuale: qui l'occidente indicava infatti,
secondo le credenze religiose dell'epoca, il regno dei morti. Questa
caratteristica funeraria era esaltata dalla presenza di una montagna a
forma di piramide che dominava la valle e richiamava alla mente le tombe
dei faraoni dell'Antico Regno.

La Valle dei Re è un letto prosciugato di un fiume, scavato tra le montagne
tebane, il cui corso si biforca in due diramazioni: quella secondaria,
occidentale, o Valle delle Scimmie, in cui sono state rinvenute quattro
tombe, tra cui quella di Ay e Amenhotep III, e quella principale, che
appunto forma la Valle dei Re, nella quale sono state scoperte più di 58
tombe. Questa valle appartata garantiva ai re un riposo tranquillo,
assicurato inoltre dalla vigilanza di un corpo speciale di polizia e dalla
protezione della dea cobra Meretseger che vegliava sulla sicurezza della
necropoli.

Il primo faraone che utilizzò questa valle per costruirvi il proprio
sepolcro fu Amenhotep I. Durante il suo regno il concetto di complesso
funerario cambiò radicalmente; la tomba fu infatti separata dal tempio,
costruito vicino alla sponda del fiume o in un'altra valle. Anche la
struttura degli ipogei subì delle modifiche nel corso dei secoli. Le piante
delle costruzioni funerarie seguivano in genere due modelli: quello della
XVIII dinastia, a forma di angolo retto, e quello della XX dinastia, di
tipo rettilineo. In entrambi i casi, il sarcofago veniva posto nella sala
più profonda e le pareti erano riccamente decorate.

La Valle delle Regine sorge nelle vicinanze della Valle dei Re, fra le
rocce che sovrastano la piana occidentale di Tebe. In lingua araba si
chiama Bībān al-Ḥarīm, "le porte dell'harem". Nella valle sono state
individuate un'ottantina di tombe, molte mai portate a termine, altre molto
rovinate, tutte più o meno delle due ultime dinastie del Regno nuovo, XIX e
XX. In essa riposavano, oltre a regine e concubine, anche alcuni importanti
funzionari quali ad esempio il già citato Imhotep, Amon-her-khepshef,
primogenito di Ramesse II e molti dei suoi figli.

La tomba che però più di ogni altra spicca per bellezza è quella
appartenuta a una delle più famose regine dell'antico Egitto, Nefertari, la
Grande Sposa Reale di Ramesse II. Questa vasta tomba scoperta nel 1904
dall'egittologo Ernesto Schiaparelli, è collocata nel versante
settentrionale della Valle delle Regine e presenta una pianta molto
articolata. E infatti diversa rispetto a quella delle tombe di tutte le
altre regine (solitamente più semplici e dotate di un'unica camera
funeraria) e si ispira piuttosto alle sepolture faraoniche della vicina
Valle dei Re. Nelle pareti della seconda scala discendente, la decorazione
è anche a rilievo. Al termine del ciclo pittorico, Nefertari si tramuta in
Osiride, con il conseguente, auspicato raggiungimento dell'immortalità e
della pace eterna.

I Grandi Templi

Il tempio in Egitto era la "casa del dio"; come in una dimora umana, vi era
una parte aperta anche agli estranei, una destinata agli intimi e infine la
parte più segreta, dove solo il signore della casa aveva diritto di stare,
così lo schema classico di un tempio egiziano, comprendeva un cortile,
pubblico, con porticati a colonne, dove poteva accedere anche la folla dei
fedeli, mediante un portale monumentale inquadrato da due piloni, aperto
nel muro di cinta che proteggeva il tempio; poi, la sala ipostila, dove
avevano accesso il clero e gli alti dignitari: qui la luce era scarsa, il
soffitto era sostenuto da altissime colonne; dalla semioscurità della sala
ipostila si passava all'oscurità assoluta del santuario, la parte più
intima e misteriosa, dove, nel suo naos sigillato, abitava il dio,
nell'aspetto di una statua preziosa, e dove solo il faraone e i sacerdoti
potevano entrare, quando venivano eseguite sulla statua divina le cerimonie
del culto giornaliero. Solo in eccezionali ricorrenze e feste la statua del
dio lasciava il suo oscuro ricetto, per essere portata in processione,
sulla barca sacra (nella quale vi era sistemata una cappella).

I templi in miglior stato di conservazione si trovano oggi maggiormente
nella zona di Tebe, la "città" per eccellenza. Qui si trova il complesso
templare di Karnak, sito architettonico estremamente complicato: nella
cinta dei grandi templi era il gran santuario di Amon, la cui grandiosa
sala ipostila fu iniziata da Seti I e continuata da Ramesse II, il tempio
di Ptah, quello di Khonsu, anch'esso di età ramesside; numerosi blocchi
sono rimasti del tempio del sole, dedicato ad Aton, edificato dal faraone
Akhenaton prima di abbandonare Tebe; a Karnak vi è anche il "Padiglione
delle Feste" di Thutmose III, ritenuto uno dei monumenti più originali
dell'architettura templare.

A Luxor, nel santuario eretto da Amenhotep III, si ammira una fra le più
belle sale ipostile dei templi egiziani. A Menfi, capitale dell'Antico
Regno, non è rimasto altro se non povere rovine di templi, come il
santuario di Ptah. Ad Abido, nella zona meridionale dell'Egitto, è
conservato in ottimo stato il magnifico tempio di Osiride, costruito da
Seti I e terminato dal figlio di questi, Ramesse II; il tempio ha due sale
ipostile e un santuario settuplo.

Menzione a parte meritano i due magnifici templi di Abu Simbel, ad opera
dell'instancabile Ramesse II, uno dedicato a Ra e al faraone divinizzato,
uno dedicato ad Hathor e alla regina Nefertari, adattati magnificamente
alla topografia del luogo, un terreno montuoso, e alla natura del materiale
scavato, la roccia.

Quattro grandi statue sedute del sovrano, alte quasi 21 metri, a gruppi di
due, dominano la facciata del primo tempio, il maggiore. Sull'entrata del
tempio venne posta una statua di Ra mentre afferra gli altri simboli che
compongono uno dei nomi del faraone: una figura di maat e uno scettro. Il
tempio presenta una sala ipostila, dalla quale si accede alla camera che
precede il santuario, e un numero elevato di sale secondarie laterali.

La facciata orientale del tempio dedicato ad Hathor e Nefertari consta
invece di sei statue alte circa 10 metri. Quattro di queste rappresentano
il faraone e due la sposa Nefertari, cui spettò l'inusuale onore di essere
raffigurata della stessa grandezza del re. Scolpite all'interno di nicchie,
le sculture hanno la gamba sinistra in avanti; ai lati di ciascuna sono
rappresentati principi e principesse. La decorazione interna di entrambi i
templi ricorda episodi della celebre Battaglia di Kadesh, combattuta da
Ramesse II contro gli ittiti.

Scultura

La grande abbondanza di materiale lapideo in Egitto determinò fin dalle
origini una notevole ricchezza di opere scultoree. Nella scultura a tutto
tondo o ad altorilievo le figure sono presentate in maniera rigidamente
frontale, e sebbene siano talvolta inscenati dei movimenti di braccia e
gambe, il risultato è sempre sostanzialmente statico. Grande attenzione
viene di solito posta nei volti, con una maggiore delicatezza nella resa
del modellato e dei lineamenti.

Società

Il faraone

Il faraone è il sovrano potente e incontrastato, apice della piramide
sociale che regge l'Egitto. Più dio che uomo, incarnazione di Horus, figlio
di Osiride, colui che sconfisse il male, rappresentato da Seth, il faraone
nasce con l'avvento di Narmer e l'unificazione delle Due Terre sotto un
unico scettro.

La parola faraone, desunta dalla Bibbia, è però anacronistica per gran
parte della storia egiziana. Il termine originario pr-'3 (pronuncia
convenzionale: per-aa) significa "grande casa" e indicava la residenza
reale e venne usato per indicare il monarca a partire da Thutmosis III. Per
quanto riguarda i nomi personali sono indicati da una titolatura con cinque
nomi, che spesso comprendono lunghi epiteti riferiti ad un programma o ad
una realizzazione del re, ad esempio: "Colui che tiene unite le Due Terre".

I sovrani dell'Egitto unito portano la corona Sekhemty, che vuol dire le
due potenti, unione della corona "Deshret", la rossa, simbolo del Basso
Egitto, e della bianca, "Hedjet", simbolo dell'Alto Egitto, poiché signori
delle Due Terre Unite. Nel Nuovo Regno e principalmente durante l'epoca del
faraone Ramesse II, grande guerriero, il faraone era solito portare il
cosiddetto "Khepresh", la corona di guerra, un casco blu con piccole
decorazioni circolari. Queste corone erano tutte accomunate dall'"Ureo", la
dea cobra, protettrice dei faraoni.

La burocrazia e gli scribi

L'Egitto ebbe la più articolata amministrazione dell'antichità. Agli ordini
diretti del faraone c'era una specie di primo ministro, il visir, cui
faceva capo l'intero apparato amministrativo: egli controllava la gestione
della giustizia, il tesoro e le entrate fiscali, sovrintendeva ai lavori
pubblici. Il visir aveva al proprio servizio numerosi funzionari,
distribuiti in ordine gerarchico negli uffici centrali e in tutti i
distretti del paese. Dato che tutti gli atti pubblici venivano
accuratamente registrati e archiviati, gli scribi formavano l'ossatura
della burocrazia egiziana, presenti a corte come nei più lontani uffici
periferici, nelle esattorie delle imposte, nei campi e censire il bestiame
o a misurare i raccolti, avevano un ruolo primario e insostituibile, che
garantiva loro prestigio e privilegi. La complessità della scrittura
geroglifica richiedeva del resto lunghi anni di studio, e solo pochi la
apprendevano.

Il faraone, come possiamo vedere sia nelle pitture murali che nei
sarcofagi, regge due scettri: il pastorale, Hekat, simbolo del sovrano
"pastore del gregge", e dunque guida, e il Nekhekh, simbolo di potere e
fonte di timore per nemici e ribelli. Durante le cerimonie ufficiale si
soleva reggere anche il Uas, lo scettro degli dèi, un lungo bastone la cui
parte superiore aveva la forma di animale mitico.

Le donne

Nonostante siano noti pochi esempi di donne egizie del ceto medio giunte a
ricoprire ruoli importanti nella vita pubblica, la condizione femminile
nell'antico Egitto era generalmente migliore rispetto a quella della donna
in Grecia o nell'antica Roma. Spesso, in assenza dei loro mariti, gestivano
direttamente le piccole aziende o imprese dei loro consorti, anche se
ovviamente il loro ruolo preminente era legato soprattutto alla vita
familiare come mogli e madri. Nell'ambito della vita domestica a loro era
affidata la gestione della casa e della servitù oltre che il compito di
educare i figli. Al di fuori della vita domestica le posizioni più comuni
erano quelle di ballerina, prefica o accompagnatrice musicale, mentre per
le donne abbastanza ricche da poter avere alle loro dipendenze serve che si
occupassero dei figli non era infrequente l'impiego come profumiere,
cantanti, musiciste o come sacerdotesse di rango minore al servizio di
qualche divinità. Per quel che riguarda le donne di estrazione nobile o di
sangue reale si conoscono svariate donne assai influenti: una delle più
note fu Nitocris, che intorno al 2218 a.C. regnò al posto del marito
deceduto. Ci fu poi tra il 1600 e il 1200 a.C. una discendenza politica
femminile: la regina Tetisheri, che ebbe tre figlie (Ahhotep I, Merit-Amon
e Sat-Kamose, che sposarono Amenhotep. Ahhotep I intraprese delle campagne
contro gli Hyksos e diede alla luce la regina Thothmes, sposa di Amose. La
quarta generazione fu rappresentata da Hatshepsut, che avviò molte opere di
ricostruzione. Tra le donne più fortunate c'erano le sacerdotesse, che
ricevevano educazione artistica e musicale e che, dalla diciottesima
dinastia, costituirono un ceto elevato ma accessibile a tutte.

Le donne avevano autonomia sociale-giuridica e potevano ereditare, tra i
ceti medio-bassi capitava spesso che lavorassero a fianco degli uomini
(come dimostrano le pitture tombali) affiancandoli nei lavori agricoli. Si
ha notizia poi di donne a capo di un'azienda di loro proprietà (Nenofer,
durante il Nuovo Regno) e di donne giunte a svolgere la professione medica
(Peseshet durante la IV dinastia). Questa elevata autonomia sociale delle
donne egizie influenzò anche i diritti di quelle greche e romane (quando i
suddetti popoli conquistarono l'Egitto).⁸

La casta sacerdotale

La casta sacerdotale aveva un ruolo importante nella gestione del potere,
affiancando i faraoni e minacciandone a volte la supremazia, basti
ricordare lo scontro fra Akhenaton e il clero di Amon.

Il sacerdote aveva il compito di officiare i numerosi e complicati riti
imposti dagli dèi. Poteva inoltre avere l'accesso alla parte più interna
del tempio, quella in cui era conservata la statua del dio, dopo preventive
pratiche purificatorie.

La circoncisione, la rasatura del corpo, l'astensione da cibi come le
verdure a foglia verde o i pesci di mare, il divieto periodico di rapporti
sessuali (ai sacerdoti era consentito sposarsi) costituivano la regola.

L'esercito

Durante l'Antico Regno non vi fu necessità di un esercito permanente.
Quando vi era bisogno di affrontare un'incursione beduina o la necessità di
un bottino, si organizzava una leva; venivano dunque reclutati giovani che,
una volta terminata la guerra, tornavano al loro lavoro abituale. Molto più
comune era però il reclutamento di mercenari, in particolare Libici e
Nubiani. Questi ultimi erano molto apprezzati come arcieri. L'esercito
assunse un ruolo importante a partire dal Medio Regno, giungendo al proprio
apice nel Nuovo Regno, periodo di grandi spedizioni militari.

L'esercito egizio era perfettamente organizzato, e alla guida delle truppe
stava sempre il faraone, sul quale ricadeva il comando assoluto. Malgrado
questa concentrazione di potere, egli, come avveniva col suo potere
religioso, delegava le sue funzioni ai generali. Vi sono però molti
faraoni, primo fra tutti Ramesse II, che accompagnavano le truppe in
battaglia e spesso combattevano al loro fianco. Le truppe erano composte da
corpi di arcieri, di fanteria e di cavalleria, o per meglio dire
"carreria", quest'ultima riservata principalmente agli aristocratici.

Spessissimo nelle armate egiziane la truppa sui carri era la più numerosa.
Erano carri leggeri, differenti (per esempio) da quelli ittiti, e veloci.
Erano spesso usati come truppa di sfondamento negli eserciti egiziani. Sul
carro c'era un arciere ma soprattutto un soldato armato di una lunga lancia
da guerra. Dei carri egiziani si può dire che costituivano la "cavalleria
leggera" dell'armata, appunto perché erano veloci e versatili. Gli egizi
avevano conosciuto il carro da guerra dal popolo invasore Hyksos.

Funzionari di stato

Per amministrare l'Egitto il faraone ricorreva all'aiuto di suoi
rappresentanti, con un ampio sistema di funzionari, dei quali il più
elevato era il "visir". Fino alla XVIII dinastia vi fu un solo visir per
tutto l'Egitto, ma nel regno di Thutmose III la funzione si sdoppiò e vi fu
un visir del sud che risiedeva a Tebe e un visir del nord che aveva la sua
sede a Eliopoli. Al visir facevano capo tutte le branche amministrative
dell'Egitto ed era inoltre quel che oggi chiameremo ministro della guerra,
ministro degli interni, capo della polizia egiziana, ministro
dell'agricoltura e ministro di grazia e giustizia. Vi erano comunque molti
altri tipi di funzionari come ad esempio i "grandi maggiordomi", dediti ad
amministrare le terre di proprietà del faraone, comandanti militari,
architetti reali, come ad esempio il famoso Imhotep che venne divinizzato
dopo la morte e, tra i funzionari meno conosciuti, i sementi, addetti alla
ricerca dell'oro e pietre preziose.

L'Egitto riusciva inoltre a conservare la propria economia grazie all'aiuto
di funzionari, trascrittori di tutte le derrate alimentari, delle
importazioni e delle esportazioni, del numero di capi di bestiame, di vino
o altri prodotti che entravano nei magazzini: erano gli scribi. Chiunque
poteva diventare scriba, sebbene generalmente fosse un mestiere che veniva
tramandato di padre in figlio. Durante l'Antico Regno era lo scriba a
insegnare personalmente al proprio figlio; tuttavia, a partire dal Medio
Regno, in alcune città comparvero le prime scuole degli scribi dette "case
della vita". I bambini vi entravano all'età di quattro anni e il loro
apprendistato finiva verso i dodici. Iniziavano copiando frammenti di calce
o ceramica, o di legno ricoperto di gesso, dato che il papiro era un
materiale molto costoso. Oltre a saper scrivere dovevano anche conoscere le
leggi e avere nozioni di aritmetica per calcolare le imposte. Questa casta
era talmente importante da avere una propria divinità tutelatrice: il dio
Thot. Questi, rappresentato sia come babbuino che come ibis, nel poemetto
imprecatorio scritto da Ovidio, era ritenuto inventore della scrittura e
del calendario, scriba supremo, presenziava personalmente alla cerimonia
del giudizio dell'anima, trascrivendo le dichiarazioni come in un qualsiasi
processo.

Il popolo

La massa della popolazione era formata principalmente da contadini che
lavoravano per i privati, o per i domini regi o i templi, con un contratto
di lavoro, registrato in un ufficio statale, che definiva esattamente le
prestazioni cui i lavoratori si impegnavano e alle quali i datori di lavoro
dovevano attenersi, a rischio di essere citati ai tribunali locali; c'erano
inoltre gli affittuari, che prendevano a lavorare, con un contratto
scritto, una certa terra pagando un tanto.

C'erano poi gli operai dello stato, addetti alle cave e alle miniere. C'era
anche la classe artigiana, essenzialmente urbana, formata da gente libera:
falegnami, lavandai, fornai, vasai, muratori. C'erano i commercianti e,
soprattutto nelle città del Delta, c'erano i marinai, che esercitavano il
commercio marittimo verso Creta, Cipro, il Libano, esportando e importando.

C'era anche un'altra classe, la più bassa, formata da persone che
appartenevano al re o ai templi, o ai privati: uomini addetti soprattutto
al lavoro dei campi e donne addette specialmente alle case.

Agricoltura

Il contadino egizio dedicava gran parte della giornata a curare i campi e a
difenderli dalla siccità e dalle calamità. Arava e seminava il terreno in
autunno, quando non era ancora impregnato d'acqua, in modo da poter
utilizzare al meglio i primitivi strumenti di cui disponeva. Il successivo
compito era quello di curare l'irrigazione dei vari appezzamenti, dal
momento che l'abbondanza del raccolto dipendeva dall'acqua che vi arrivava;
doveva quindi sorvegliare che le dighe e i canali portassero regolarmente
acqua ai campi. Nei luoghi dove non era possibile far arrivare l'acqua con
i canali, utilizzava altri sistemi di trasporto o stoccaggio come le
cisterne.

Le coltivazioni più importanti erano quelle del lino e dei cereali, dalle
quali si ricavavano due raccolti: il principale avveniva alla fine
dell'inverno e l'altro, meno abbondante, in estate. Una volta cresciute le
spighe, era necessario mieterle. Il lavoro del contadino era controllato
dagli scribi, che curavano di riscuotere le tasse a seconda del rendimento
ottenuto e di punire chi non rispettava le prescrizioni. Il grano era
custodito in silos e nei magazzini i quali dipendevano, per la maggior
parte, dallo Stato e dai templi. I granai dovevano essere pieni per far
fronte ai periodi di cattivo raccolto e per approvvigionare l'esercito e i
funzionari.

Allevamento

L'allevamento del bestiame rivestiva una notevole importanza. Sin dai tempi
del neolitico veniva praticato nel territorio, come testimoniano le varie
decorazioni delle tombe dell'Antico Regno, che ne mostrano alcune scene.

Venivano allevati soprattutto bovini, sia caratteristici della zona come il
bue che altri. Si allevavano anche asini, capre, pecore, diversi tipi di
uccelli e maiali, in seguito i cavalli, i cammelli e i gallinacei. Gli
Egizi riuscirono anche ad addomesticare alcuni animali solitamente
selvatici come antilopi e carnivori.

Molti furono semplicemente animali da compagnia, che potevano dimostrare il
rango sociale del loro padrone.

Altri animali come l'ibis, le gazzelle e i leoni, potevano costituire
animali da compagnia, per dimostrare l'elevato stato sociale di chi
possedeva tale rarità. Lo stesso faraone Ramesse II ne possedeva uno.⁹
Altri furono usati nella caccia, come nel caso delle iene.

Caccia

A partire dal neolitico la caccia assunse un ruolo sempre più importante;
anche se si hanno pochi reperti di queste epoche antiche, dalle varie
rappresentazioni si comprende come gli animali cacciati con lance, arpioni
e boomerang erano leoni, leopardi e ippopotami. Durante l'epoca faraonica,
la caccia divenne anche un'attività per classi privilegiate. Era un mezzo
per dimostrare la loro forza e spesso arrivavano a farsi rappresentare in
tale guisa nelle loro tombe; prove di questo sono state rinvenute proprio
grazie alle pitture funerarie. Si narra delle imprese di Amenhotep III, che
aveva catturato 200 leoni in 10 anni¹⁰ e di Seti I alle prese con un'unica
arma, una lancia, contro un leone.

Era uno sport individuale ma i potenti avevano una compagnia che gli era
utile nel trasporto sia di armi che di prede. La caccia rimaneva comunque
un mezzo per procurarsi del cibo e si utilizzavano trappole con rete e
buche scavate dal terreno. Alla fine della caccia una parte delle prede
veniva sacrificata come ringraziamento.

Si cacciavano soprattutto ippopotami; durante la caccia veniva inizialmente
lanciato un arpione, fatto di legno con un gancio metallico e una corda,
che veniva lanciato per colpire l'animale.

Nel deserto dai tempi di Thutmose IV, si cominciò ad utilizzare un carro
trainato da cavalli; un uomo appostato sopra al carro armato di frecce
colpiva la preda. In egual modo venivano catturati i tori selvatici.

La casa egizia

La casa del funzionario era costituita da 3 piani: il piano terra per le
attività commerciali, il primo piano per ricevere eventuali ospiti mentre
al secondo piano si trovavano le stanze da letto e gli alloggi per le
donne. Tutti i piani erano collegati da scale.

Grazie a scavi archeologici ad Amarna, si sono ritrovate prove di
abitazioni con vasti cortili e con piscine non per nuotarvi ma come
abbellimento, piene di pesci e piante acquatiche galleggianti.

L'arredamento della casa egiziana, anche quella signorile, mirava
all'essenziale. Nella cucina si ritrovavano bracieri, forni in muratura e
ceste che contenevano vivande; si preferiva mangiare seduti su stuoie.
Nelle sale addette alle udienze vi erano sedili pieghevoli senza spalliera
e troni, anche con rifiniture in oro e pietre preziose, con spalliera e
braccioli.

Cofanetti e bauli venivano utilizzati per depositare e contenere abiti e
oggetti da toilette. Per far luce si utilizzavano delle ciotole di
ceramica: esse venivano riempite di olio e ci si immergeva uno stoppino
solitamente di fibra vegetale che galleggiava.

Commercio e monete

Al mercato era frequente il baratto: le eccedenze agrarie venivano
scambiate con manufatti degli artigiani liberi, compreso l'oro.

Durante l'Antico Regno iniziò la diffusione delle monete: si trattava di
pezzi metallici (d'oro, argento o rame) con nomi e valori diversi, a
seconda della quantità di metallo utilizzato per coniarli. I valori
equivalenti erano stabiliti ponendo come base un lingotto o una moneta di
calcolo, chiamata shat, di 7,5 grammi d'oro, peraltro poco utilizzata dal
popolo.

A tutto veniva dato un valore espresso in shat, e la vendita avveniva o in
oro o tramite baratto ma in tal caso i vari prodotti venivano stimati in
shat.

A partire dalla XVIII dinastia, allo shat successe il deben (che pesava
circa 91 grammi¹¹ ed era completamente di metallo), equivalente a due shat
circa. I due sistemi di compravendita, l'utilizzo delle monete e il baratto
vissero in sintonia fino al periodo persiano, per decisione del re Dario I.

I pasti e le bevande

L'Egitto era un paese agricolo e offriva molti tipi di cibi: grano, orzo,
farro, sesamo, aglio, fave, lenticchie, cipolle, fichi, datteri, melagrane
e uva. Il pane veniva impastato con farina di farro o di orzo, che era
l'alimento essenziale. Esso veniva consumato semplice o arricchito con
grasso e uova, oppure addolcito con miele e frutta. I contadini non
mangiavano molta carne, ma i ricchi ne consumavano in abbondanza,
particolarmente lessa o allo spiedo, e i tagli migliori erano riservati
alle loro tavole. Il Nilo poi offriva un buon numero di pesci di fiume,
molto consumati anch'essi. Con l'orzo gli Egizi ottenevano la birra, che
era la bevanda dei poveri, mentre il vino era riservato ai ricchi; la
produzione della birra era strettamente collegata alla panificazione, dal
momento che la birra egizia era prodotta sbriciolando nell'acqua del pane
d'orzo cotto in bianco e lasciando fermentare il tutto, che veniva poi
filtrato ottenendo una bevanda molto nutriente rispetto a quella attuale.
Gli egizi facevano tre pasti al giorno, di cui la cena era quello
principale. A tavola non usavano né coltello (che però esisteva) né
forchetta (che era del tutto sconosciuta): il cibo si portava alla bocca
con le mani. Pentole e padelle erano di coccio, mentre piatti, ciotole e
bicchieri di terracotta.

L'abbigliamento

Dall'inizio del mesolitico e fino al Medio Regno il clima dell'Egitto era
molto più caldo rispetto a quello attuale e consentiva quindi di vestire
poco e assai semplicemente. Nell'Antico Regno gli uomini usavano un
perizoma oppure un gonnellino dall'estremità sovrapposte che durante le
dinastie del Medio Regno si trasformò allungandosi fino alle caviglie e
caratterizzato da pieghe e trasparenze. Il torace era coperto con una stola
di tessuto: molto usato era il colore bianco e il tessuto di lino mentre la
lana non era gradita per motivi religiosi, in quanto la pecora come animale
vivo era considerato impuro. I nobili usavano adornarsi con gioielli e
usavano sandali in papiro o legno di palma con lacci di cuoio, come quelli
recentemente trovati nella tomba di Henu. Le donne usavano tuniche aderenti
lunghe con una o due bretelle. Successivamente divennero ornate di
complessi disegni e colorate ma la maggior caratteristica fu l'impiego del
sottilissimo trasparente lino, chiamato bisso, e delle cinture. Sempre
durante il Medio Regno si incrementò l'uso di gonne lunghe e di stoffa a
pieghe sul busto lasciando le braccia scoperte. Fu proprio durante il Medio
Regno che l'abito, divenuto più complesso, acquisiva svariate fogge atte ad
individuare la classe sociale di appartenenza come si evidenzia nelle
immagini funebri. Le donne sono rappresentate sempre a piedi nudi al
contrario degli uomini che invece portano i sandali. Entrambi usavano nelle
cerimonie un cono profumato sulla testa e le donne si ornano con un fiore
di loto. Anche il sovrano portava sia il gonnellino che la gonna lunga ma
di suo uso esclusivo era il copricapo nemes. Poteva portare pettorali in
oro con pietre e smalti, la corona e lo scettro. I sacerdoti usavano una
veste di lino e la caratteristica pelle di leopardo. La testa era rasata e
spesso coperta con copricapo di cuoio. I militari usavano un perizoma con
una protezione triangolare in cuoio pesante davanti all'addome. La testa
era protetta dal sole con un copricapo di stoffa e in caso di battaglie con
semplici elmi di cuoio. Stavano generalmente a torso nudo ma per
proteggersi potevano indossare una camicia. Il popolo ovviamente si
abbigliava in maniera diversa dai nobili, sia per motivi economici che
pratici. Semplici calzoni, gonnellini, quando addirittura non lavorassero
nudi, sia uomini che donne. I fanciulli del popolo andavano sempre
completamente nudi, e ciò era visto come assolutamente normale; nello
specifico le bambine coprivano il pube con un panno leggero, ma comunque le
natiche restavano normalmente scoperte. Invece i bambini non indossavano
nulla, e giravano con i genitali e i glutei esposti. Questa condizione di
totale nudità durava finché i bambini non compivano dieci anni. È da notare
che la nudità, di adulti e bambini, era costume abituale come ancora oggi
avviene in molte etnie.

Le pettinature

Le donne portavano inizialmente i capelli molto corti, poi le acconciature
si allungarono sempre di più. I sacerdoti avevano l'obbligo di radersi
completamente testa e corpo: un segno di purificazione necessaria per
l'accesso ai sacri templi.

Venivano utilizzati oli e profumi per la cura dei capelli e tinture per
nascondere i capelli bianchi. Dai rilievi delle tombe rinvenute si osserva
come la caduta dei capelli fosse ritenuta un problema. La perdita iniziava
dalla zona frontale della testa e con il passare del tempo si arrivava fino
alla parte posteriore.

Come ipotetici trattamenti, rinvenuti nel papiro medico o Papiro Ebers,
venivano utilizzati i grassi di molte specie di animali (leone, ippopotamo,
coccodrillo, gatto, serpente e stambecco) e provate diverse misture, come
quella a base di miele e dente d'asino.

L'utilizzo di parrucche semplici si diffuse a partire dalla V dinastia
presso i dignitari e le loro famiglie. In seguito divennero sempre più
comuni, cambiando anche il modello; nel Medio Regno ad esempio si portava
un modello più lungo, con due ciuffi a ogni lato, di cui uno era lasciato
ricadere sulla spalla. Le parrucche divennero successivamente sempre più
elaborate.

Erano composte o da sottili treccine di capelli veri, che venivano raccolte
utilizzando spilloni di vario materiale come legno, osso o avorio, oppure
erano formate da fibre vegetali; vi si aggiungevano poi degli ornamenti ed
erano in ogni caso espressione del rango sociale di appartenenza.

Anche la lametta per la barba cambiò materiale con il passare del tempo:
inizialmente costituita da una selce con manico in legno, divenne poi di
bronzo.

Il trucco

La malachite verde del Sinai e la galena nera, erano utilizzate per il
trucco, dopo averle impastate con l'acqua.

Con un estratto dalle foglie di ligustro le donne si dipingevano unghie e
capelli, mentre come ombretto erano solite utilizzare il nero dell'essenza
estratta dalla galena. Era diffusa l'arte di truccarsi gli occhi e, grazie
all'uso di particolari bastoncini o cucchiaini, potevano scurirsi
sopracciglia e ciglia

Le classi sociali

Il faraone era il sovrano più potente dell'antico Egitto, era in cima alla
classe sociale, al secondo posto vi erano i sacerdoti che erano coloro che
avevano il compito di prevedere ciò che dicevano gli dèi e riferirlo al
faraone. Spesso le due classi sociali erano in contrasto e si pensa che
alcuni faraoni siano morti avvelenati dai sacerdoti. Al terzo posto vi sono
gli scribi: essi avevano il compito di registrare su fogli di papiro (con
scrittura geroglifica) tutti gli avvenimenti, le guerre, i dati
sull'agricoltura, ecc. Al quarto posto, vi sono i militari: coloro che
dovevano combattere per difendere la patria anche a costo della loro stessa
vita. A seguire vi sono i contadini che (molto disprezzati dalle altre
caste) dovevano lavorare per il faraone perché ogni settimana veniva
riscosso il loro raccolto; all'occorrenza, però, venivano usati come
aiutanti degli schiavi per costruire piramidi o monumenti ordinati dal
faraone. Per la costruzione di templi e piramidi veniva utilizzata la
manodopera fondamentale di operai specializzati, regolarmente stipendiati e
residenti spesso in piccoli villaggi nelle immediate prossimità dei loro
"luoghi di lavoro".

Lingua

Sviluppo storico

La lingua egiziana è una lingua afro-asiatica settentrionale strettamente
legata al berbero e alle lingue semitiche.¹² Dopo la lingua sumera vanta la
storia più lunga di qualsiasi altra ingua, essendoci degli esempi scritti
risalenti a circa al 3.200 a.C. fino al Medioevo e rimanendo utilizzata
come lingua parlata per un tempo più lungo. Le fasi della lingua egiziana
si dividono in: egiziano antico, medio egiziano (o egiziano classico),
tardo egiziano, demotico e copto.¹³ Gli scritti egiziani non mostrano
differenze dialettali prima della fase copta, ma probabilmente veniva
parlata in dialetti regionali intorno a Menfi e successivamente a Tebe.¹⁴

l'antico Egitto era un linguaggio sintetico ed in seguito è diventato più
analitico. Il tardo egiziano ha sviluppato articoli definiti ed indefiniti,
che sostituiscono i suffissi flessionali più antichi. Vi è un cambiamento
nell'ordine delle parole, dal verbo-soggetto-oggetto più vecchio al
soggetto-verbo-oggetto.¹⁵ Gli scritti geroglifici, ieratici e demotici
egiziani sono stati poi sostituiti dal copto più fonetico. Il copto è
ancora usato nella liturgia della chiesa ortodossa copta e tracce di esso
si trovano nel moderno arabo egiziano.¹⁶

Letteratura

Il vastissimo patrimonio letterario dell'antico Egitto ci è pervenuto in
gran parte su rotoli di papiro, spesso conservati in anfore, ma anche
grazie a iscrizioni monumentali e decorative che abbellivano le tombe dei
defunti. Di questo genere fanno parte opere come i Testi delle piramidi o
il Libro dei morti, al quale si pensava che si potesse far riferimento per
dimostrare ad Osiride l'innocenza del defunto, nel momento in cui la sua
anima sarebbe stata pesata dal dio. Al di là di queste opere di carattere
funerario o religioso, hanno avuto grande successo testi come la Satira dei
mestieri, quindi una novella a sfondo satirico, nella quale si polemizza
contro i privilegi dei nobili e Le istruzioni di Ptahhotep, dove sono
raccolti insegnamenti di tipo etico e filosofico da tramandare ai posteri.
Veri e propri romanzi possono essere considerati Il racconto del naufrago e
Le avventure di Sinuhe, che tanto influenzarono i successivi scrittori di
racconti di avventure e di viaggi. Non mancarono opere di carattere
spiccatamente poetico, come i Canti d'amore e i Canti dell'arpista; il
primo è una raccolta di ritratti di coppie di innamorati, il secondo un
vero e proprio poema della malinconia, emblema di quella crisi sociale che
ha caratterizzato il primo periodo intermedio della storia dell'antico
Egitto. Infine non è da trascurare l'apporto delle fiabe, come la Storia
dei due fratelli che risentono anche di elementi antichi trasmessi
oralmente; nel caso specifico la fiaba in questione tende addirittura a
diventare un mito. Sono presenti anche numerose fiabe sugli animali.¹⁷

Cultura

Matematica

I primi esempi attestati di calcoli matematici risalgono al periodo
predinastico dei Naqada, e mostrano un sistema di numerazione completamente
sviluppato.¹⁸ L'importanza della matematica nella popolazione egizia più
istruita è suggerito da una immaginaria lettera del Nuovo Regno in cui lo
scrittore propone una competizione scientifica tra se stesso e un altro
scriba per quanto riguarda le attività di calcolo di tutti i giorni, come
la misura dei terreni, del lavoro e del grano.¹⁹ Alcuni testi, come il
Papiro di Rhind e il Papiro di Mosca dimostrano che gli antichi egizi
potevano eseguire la quattro operazioni matematiche di base, l'addizione,
la sottrazione, la moltiplicazione e la divisione con l'uso di frazioni, di
calcolare i volumi di cubi e piramidi e calcolare le superfici di
rettangoli, triangoli e cerchi. Avevano capito i concetti di base
dell'algebra e della geometria e potrebbero essere stati capaci di
risolvere semplici sistemi di equazioni.²⁰

La notazione numerica era decimale e basata sui segni geroglifici per
ciascuna potenza di dieci fino a un milione. Ognuna di queste poteva essere
scritta come il numero di volte necessario per aggiungere fino al numero
desiderato; ad esempio, per scrivere il numero ottanta o ottocento, il
simbolo "per dieci" o "per cento" veniva scritto otto volte.²¹ Poiché i
loro metodi di calcolo non erano grado di gestire la maggior parte delle
frazioni con un numeratore maggiore di uno, dovevano scrivere le frazioni
come la somma di più frazioni. Ad esempio, loro risolvevano la frazione due
quinti nella somma di un terzo + un quindicesimo. Tabelle standard dei
valori facilitavano questo.²² Alcune frazioni comuni, tuttavia, venivano
scritte con uno speciale glifo, l'equivalente del moderno due terzi è
mostrato sulla destra.²³

Gli antichi matematici egizi possedevano una comprensione dei principi alla
base del teorema di Pitagora, sapendo, per esempio, che un triangolo ha un
angolo retto di fronte alla ipotenusa quando i suoi lati sono in un
rapporto 3-4-5.²⁴ Essi erano in grado di stimare l'area di un cerchio
sottraendo un nono dal suo diametro e elevando al quadrato il risultato:

  Area ≈ [(⁸⁄₉)D]² = (²⁵⁶⁄₈₁)r ² ≈ 3.16r ²,

una ragionevole approssimazione della formula πr².²⁴ ²⁵

Il rapporto aureo sembra riflettersi in molte costruzioni egiziane, tra cui
nelle piramidi, ma il suo uso potrebbe essere stato una conseguenza
involontaria della antica pratica egiziana di combinare l'uso di corde
annodate con un senso intuitivo di proporzione e armonia.²⁶

Medicina

I numerosi papiri che ci sono pervenuti e lo studio sistematico delle
mummie, con le moderne tecnologie mediche, consentono di fare un quadro
preciso sulle patologie degli Egizi e le relative terapie.

Gli egizi non identificavano le malattie bensì cercavano le cause dei
sintomi specifici, che secondo loro erano addebitabili, per lo più, ad
agenti esterni che le loro cure tentavano di distruggere o di estromettere;
questo modello eziologico era legato sia alla concezione dell'origine del
mondo sia alle credenze sulle influenze delle forze superiori.²⁷ L'esame
delle mummie ha rivelato malattie quali arteriosclerosi, carie, artrite,
vaiolo e tumore ma anche dalle raffigurazioni è possibile dedurre alcune
patologie, come per esempio:

- nello studio della figura del faraone Akhenaton si evidenziano arti
  allungati, cranio dolicocèfalo (cioè allungato nella parte posteriore),
  viso allungato, fianchi larghi e adiposi, sintomi riconducibili alla
  sindrome genetica di Marfan, escludendo così la prima ipotesi di Sindrome
  di Fröhlich (Hera - n.97 - Una sindrome per Akhenaton);
- anche le figlie di Akhenaton avevano crani deformati e mentre in un primo
  momento si era ipotizzato che fosse una convenzione artistica, oggi è più
  accreditata la teoria della malattia genetica ereditaria (Hera- n.97 -
  Una sindrome per Akhenaton);
- il sacerdote Rensi, nella stele, è raffigurato con una malformazione
  chiamata piede equino ed ha l'arto inferiore atrofizzato, tanto che
  doveva usare il bastone per camminare;
- la regina Ity di Punt, raffigurata in un rilievo del tempio di
  Hatshepsut, doveva soffrire di lipodistrofia o steatosi, poiché era obesa
  e con i fianchi deformati.
- è probabile che, in alcune ipotesi, Ramesse II sia morto, più che per la
  vecchiaia, per un'infezione provocata dalla scissione di un dente.
- La mummia del faraone Siptah, appartenente alla XIX Dinastia, presenta
  ancora evidenti tracce di vaiolo: probabilmente la terribile malattia lo
  portò alla morte a soli 17 anni.

Le malattie più comuni erano:

- cefalea e vene varicose, dovute spesso al clima caldo;
- bilharziosi, per contatto con acqua infetta;
- pneumoconiosi;
- gobba, dovuta a tubercolosi vertebrale o malformazioni;
- malnutrizione e rachitismo, patologie tipiche della popolazione più
  povera;
- lebbra;
- obesità;
- poliomielite;
- malattie del tratto gastrointestinale.

La sabbia del deserto, se inalata, causava malattie respiratorie e se
masticata, insieme con gli alimenti, usurava i denti causando parecchie
dolorose patologie. Anche gli occhi, tra sabbia e acqua del Nilo, andavano
soggetti a congiuntiviti e il tracoma era molto diffuso, viste le numerose
raffigurazioni di individui ciechi.

I medici egizi visitavano il malato accuratamente ed una volta fatta la
diagnosi prescrivevano la terapia contro il dolore, come ci dice il testo
del "Papiro Edwin Smith".

La maggior parte dei testi è scritta in ieratico, come il "Papiro Chester
Beatty"; altri in demotico ed alcuni sono scritti su ostraca. Molte
medicine sono state identificate ed erano costituite per la maggior parte
da vegetali quali sicomoro, ginepro, incenso, uva, alloro, e cocomero.
Anche il salice, tkheret in egizio, secondo il "Papiro Ebers" era usato
come analgesico mentre del loto veniva usato sia il fiore che la radice ed
era somministrato come sonnifero. I frutti della palma servivano per curare
le coliti, allora molto frequenti; con l'orzo, si faceva la birra che
serviva come eccipiente, o diluente, e con il grano veniva fatta la
diagnosi di gravidanza. Gli Egizi usavano anche elementi animali quali la
carne per le ferite, il fegato e la bile per lenire il dolore agli occhi.
Di quest'ultima è stata attestata l'efficacia anche di recente. Il latte,
sia di mucca, sia di asina che di donna, era integrato come eccipiente e il
principio attivo più usato era di sicuro il miele che per le sue tante
proprietà serviva per le patologie respiratorie, ulcere e ustioni, come
recita il "Papiro medico di Berlino".

Tra i minerali, usati in medicina, troviamo il natron, chiamato neteri cioè
il puro, il sale comune e la malachite che curava le infezioni agli occhi
ed era usata sia come farmaco che come cosmetico nella profilassi.

Sempre dal "Papiro Ebers" apprendiamo che, come droga, si usava l'oppio,
chiamato shepen e importato da Cipro, sia per il dolore che per il pianto
dei bambini. In alcune raffigurazioni della tomba di Sennedjem, è stata
riconosciuta la mandragola, in egizio rermet, usata come sonnifero e per le
punture d'insetto. Esisteva anche la cannabis, shenshenet, che veniva
somministrata, in particolare per via orale e per inalazione, ma anche per
via rettale e vaginale, mentre l'elleboro era usato come vero e proprio
anestetico, ma in maniera empirica e con dosaggi errati tanto che spesso il
malato passava direttamente dalla narcosi alla morte.

Tra le terapie vi erano anche i massaggi, come rappresentato nella mastaba
di Khnumhotep, che venivano usati per vene varicose e per lenire numerose
patologie il cui sintomo principale era il dolore. Era conosciuta la
tecnica delle inalazioni che erano composte da mirra, resine, datteri e
altri ingredienti. Ma per i morsi velenosi dei serpenti, gli Egizi, non
avevano altra cura se non quella di affidarsi alle dee Iside e Mertseger
recitando le litanie magiche.

L'antico popolo della Valle del Nilo ci ha lasciato più di mille ricette ma
di sicuro qualcuna è solo molto fantasiosa come quella che, per combattere
l'incanutimento consigliava l'uso di un topo bollito nell'olio. Olio di
palma, ovviamente, perché l'ulivo arriverà molto più tardi, con la dinastia
tolemaica.

Nel tempio di Kôm Ombo, nell'Alto Egitto, vicino ad Assuan, sono
raffigurati, sulla parte nord del recinto esterno, strumenti medici e
chirurgici quali bendaggi, seghe, forbici, bisturi, forcipi e contenitori
vari per medicamenti. Ma recentemente si è ipotizzato che fossero solo
attrezzi rituali per cerimonie religiose. Accanto allo strumentario, vi
sono alcune ricette mediche con tanto di componenti e dosi. Ma la
chirurgia, non si sviluppò come la medicina. Forse per scarse conoscenze
fisiologiche e per carenza di guerre. A conferma di ciò, sia il "Papiro
Ebers" che il "papiro Smith", detto anche "Libro delle ferite", citano solo
dati clinici, pur molto precisi, ma non descrivono interventi chirurgici.
Incredibilmente, vista la pratica religiosa di imbalsamare i morti, vi era
scarsa conoscenza dell'anatomia e della chirurgia specialistica. Gli Egizi,
infatti, intervenivano chirurgicamente solo in piccole patologie, come
foruncoli o ascessi, o direttamente con l'amputazione di arti. Inoltre, pur
avendo un'apparente rigorosità, tutte le pratiche mediche dovevano essere
accompagnate da specifiche formule apotropaiche.

Gli Egizi avevano, comunque, capito l'importanza dell'igiene. Durante il
giorno, si lavavano spesso le mani, e facevano la doccia giornaliera, con
acqua versata dalle brocche, che erano anche parte integrante del corredo
funerario. Non usavano mai acqua stagnante perché poteva contenere ogni
genere di larve. Curavano l'igiene di bocca e denti che veniva effettuata
con bicarbonato. Anche unghie e capelli erano lavati quotidianamente e
poiché non esisteva il sapone venivano usati oli profumati e complessi
unguenti che rendendo la pelle integra, e quindi non screpolata, impedivano
l'introduzione, nell'organismo, di germi e batteri. Oltre alle brocche per
la doccia, vi erano anche le vaschette per pediluvi raffigurate anche, come
geroglifico vero e proprio, nella tomba di Rahotep.

Vi era l'usanza di togliere i sandali per entrare nei templi che nasceva
dall'esigenza di non introdurre impurità dall'esterno. Questa regola valeva
anche per il sovrano e nella Tavolozza di Narmer, un uomo porta in una mano
i sandali del re e nell'altra una piccola brocca con acqua. Aveva il titolo
di "Sandalaio".

In Egizio il medico era detto sunu; il primo e più famoso fu di sicuro
Imhotep e anche i sacerdoti potevano occuparsi di medicina come Sabni, che
godeva del titolo di "Medico capo e scriba della parola del dio". Troviamo
anche Hesyra, il primo medico dentista con il titolo di "Capo dei dentisti
e dei medici" nonché scriba, come scritto nella sua tomba a Saqqara.

E quando Ippocrate passeggiava con i suoi adepti nell'isola di Coo,
disquisendo sui mali dell'umanità, altro non faceva che trasmettere il
sapere degli Egizi che, con i loro papiri, hanno tramandato i primi
fondamenti della medicina e chirurgia.

Lo staff del docente di antropologia Brunetto Chiarelli svolse un'accurata
indagine sulle mummie per determinare il gruppo sanguigno e quindi una
paleogenetica per gli antichi egizi, sfruttando il metodo Pickworth che ha
consentito di rilevare tracce di emazie; la conclusione è stata che il
sangue del 40 per cento delle mummie appartiene al gruppo A, mentre il 22
per cento al gruppo B e al gruppo 0 e solo un 17 per cento al gruppo AB.²⁸

Astronomia

L'astronomia nell'antico Egitto ha rivestito un ruolo importante per
fissare le date delle feste religiose e per determinare le ore della notte.
Notevole importanza ebbero anche i sacerdoti dei templi che osservavano le
stelle, le congiunzioni dei pianeti e del Sole e le fasi della Luna.

Le conoscenze sull'astronomia egizia ci vengono soprattutto dai coperchi di
sarcofagi dell'Antico regno (sui quali compaiono i decani, stelle singole o
costellazioni, accompagnati da geroglifici di difficile decifrazione),
coperchi di sarcofagi del Medio Regno (sui quali fanno la loro prima
apparizione gli orologi stellari diagonali, vere e proprie effemeridi delle
stelle), dagli orologi stellari (diversi dai precedenti in quanto erano
indicate le culminazioni superiori delle stelle), orologi stellari
perfezionati (nella XX dinastia), due papiri risalenti circa al 144 d.C.
(il primo per quanto riguarda i decani e l'altro per quanto riguarda le
fasi lunari), studi sull'orientazione delle piramidi e sviluppo degli
strumenti (come ad esempio la clessidra ad acqua, il merkhet e gli orologi
solari), zodiaci egizio-babilonesi (scolpiti sui soffitti dei templi a
partire dal 300 a.C.)

Arte

L'arte egizia ha origini antichissime, precedenti al III millennio a.C., e
si intrecciò nei secoli con quella delle culture vicine (siro-palestinese e
fenicia). L'arte dell'antico Egitto si può suddividere in due grandi
periodi: l'arte predinastica o preistorica, e l'arte dinastica dell'Antico,
Medio e Nuovo Regno. L'arte decorativa era completata da vasi costituiti
inizialmente in terra del Nilo, in pietra e in un secondo tempo in argilla,
statuette in terracotta e in avorio raffiguranti uomini e animali al
lavoro, tavolette in scisto che col passare del tempo assunsero carattere
votivo, con i temi ormai in rilievo. Tra le tavolette di questo periodo,
conservate al Museo del Cairo, si annoverano la Tavoletta della caccia, la
Tavoletta della battaglia e la Tavoletta del re Narmer, che segnò, per le
sue caratteristiche artistiche e culturali, il punto di passaggio fra il
periodo preistorico e quello dinastico. In tutta l'arte predinastica
notevole furono gli influssi provenienti dalla Mesopotamia.
Complessivamente sono giunti sino ai nostri tempi pochi reperti artistici e
architettonici riguardanti il periodo predinastico.

Musica

La musica dell'antico Egitto ha origini molto remote. Fu tra le prime
civiltà di cui si hanno testimonianze musicali. Per gli egizi la musica
aveva un ruolo molto importante: la leggenda vuole che sia stato il dio
Thot a donarla agli uomini. Intorno al V millennio a.C. vennero introdotti
i primi strumenti musicali, quali bacchette, tavolette e sonagli,
utilizzati in rituali totemici. Le danze erano soprattutto propiziatorie
alla caccia, magiche, di fecondazione e di iniziazione. Nell'Antico Regno
si creò l'usanza dell'orchestra composita, comprendente vari flauti,
clarinetti e arpe arcuate, con un'ampia cassa armonica. Si trovano poi i
crotali, il sistro, legato ad Hathor, la tromba, utilizzata in guerra e
sacra ad Osiride, i tamburi, il liuto ed il flauto, sacro ad Amon. Durante
il Medio Regno si introdussero il tamburo, la lira e alla danza rituale si
aggiunse quella definibile professionale ed espressiva, in quanto aveva lo
scopo di intrattenere lo spettatore. Il tipico strumento egizio, il sistro,
vide in questa epoca un allargamento del suo utilizzo. Strumenti più
sofisticati dovettero attendere più a lungo. I primi ad apparire dopo le
percussioni furono gli strumenti a fiato (flauto, corno) e a corde (lira e
cetra), di cui esistono testimonianze greche, egizie e mesopotamiche
anteriori al X secolo a.C. Queste civiltà conoscevano già i principali
intervalli fra i suoni (quinte, quarte, ottave), che erano usate come base
per alcuni sistemi di scale. Da uno studio di Curt Sachs sull'accordatura
delle arpe è emerso che gli Egizi utilizzavano una scala pentafonica
discendente e che conoscevano la scala eptafonica. Purtroppo non è stata
rintracciata nessuna notazione musicale, quindi poco o nulla si sa sulle
melodie dell'antichità egizia[1].

Religione

La religione dell'antico Egitto mostra un'estrema complessità di credenze e
una moltitudine di divinità, in un politeismo spesso confuso e
contraddittorio. Questa complessità si spiega con le molte generazioni che
hanno fatto, per secoli, aggiunte alle primitive credenze. Ciò che appare
contraddittorio nelle concezioni teologiche e religiose si spiega con la
singolare mentalità egiziana che non rifuggiva dal contraddittorio e con la
tendenza al sincretismo che assimilava divinità diverse e spesso tra loro
lontanissime. All'interno di questa pletora politeistica si distinguono
alcune correnti come quella del culto degli animali. Alcune divinità hanno
maggiore importanza in determinati periodi storici, altre vengono create di
sana pianta e in seguito cancellate dalla storia egiziana (basta ricordare
il dio di Akhenaton). Alcuni dèi vengono estrapolati da culture orientali,
in particolare quando l'Egitto ha rapporti e scambi personali con l'Asia
minore, e fra di essi bisogna ricordare Baal, Astarte e Anat.

Divinità

- Anubi, dio delle necropoli; presiedeva alla mummificazione.
- Ra, dio del sole.
- Horus, figlio di Osiride e protettore del faraone.
- Nefti, dea dei fiumi, figlia di Geb e Nut
- Amon, dio guerriero; il significato del nome è "nascosto"; il sacerdozio
  aveva sede a Tebe.
- Ptah, dio creatore del mondo; era il dio di Menfi.
- Sobek, dio dell'acqua; ha testa di coccodrillo.
- Bes, dio nano del sonno e della famiglia.
- Hapi, dio del Nilo.
- Api, toro, oracolo di Ptah.
- Iside, moglie di Osiride e madre di Horus, dea della magia.
- Osiride, dio dell'aldilà e della resurrezione.
- Seth, dio del deserto e delle tempeste di sabbia provocate dal vento e di
  tutto ciò che è maligno o ingiusto.
- Gebka, una delle divinità della Duat.
- Khnum, dio che creò gli uomini utilizzando dell'argilla
- Nut, dea del cielo.
- Geb (si legge Gheb), dio della terra.
- Maat, moglie e figlia di Ra; incarnazione della giustizia, della
  rettitudine e dell'ordine.
- Aton, il disco del sole adorato prevalentemente da Akhenaton.
- Toth, dio ibis protettore degli scribi e delle scienze; dio della
  conoscenza
- Hathor, dea vacca della danza, della musica e dell'amore, protettrice
  delle madri
- Sekhmet, dea leonessa della guerra. Moglie di Ptah.
- Bast, dea gatto.
- Tueris, dea delle partorienti.
- Shu, dio fatto nascere dallo sputo di Atum. È il padre del cielo e della
  terra, dio dell'aria e del vento.
- Aker, l'orizzonte.
- Imhotep, architetto che costruì la piramide del faraone Djoser. Fu
  mitizzato fino ad assurgere a dio della medicina in epoca tolemaica.
- Ammit (più noto come la Divoratrice), mostro dalla testa di coccodrillo,
  corpo anteriore di leone e corpo posteriore di ippopotamo; divorava il
  cuore del defunto (secondo la religione) nel caso questi fosse stato
  perfido in vita, annientandone la sopravvivenza nell'Aldilà.
- Renpet, il tempo e soprattutto l'anno.
- Menchit, dea guerriera (in origine straniera).
- Huh, dio dell'infinito. È stato adorato soprattutto nell'Antico Regno.
- Hershef, uno dei molti dèi creatori Egizi.
- Onuris, dio della caccia.
- Benu, dio che rappresentava la resurrezione (come Osiride).
- Mafdet, dea animale che proteggeva dal morso dei serpenti.
- Min, dio itifallico venerato specialmente a Copto. Nei suoi rituali, gli
  veniva sacrificato un toro e della lattuga.
- Mertseger, dea il cui nome significa Colei che ama il silenzio.
- Apopi, dio serpente del caos, nemico di Ra
- Astarte, dea legata alla fertilità.
- Ra - Harakhti, dio fuso tra il dio Ra e Harakhti.
- Atum, come Ptah e Amon, veniva adorato come dio creatore.
- Pateco, dio deforme, rappresentato sugli amuleti e sulle collane.
- Bat, dea bovina, che rappresentava la Via Lattea.
- Heket, dea con la testa di rana, sposa di Khnum (secondo alcune persone
  di Antione) e dea delle nascite.
- Amonet, forma femminile del dio Amon, nominata nei Testi delle piramidi.
- Anti (chiamato anche quello con gli artigli), dio falco di Anteopoli.
- Hu, personificazione della parola.
- Heikaib, dio adorato ad Elefantina.
- Anhur, dio che, secondo la religione, aveva riportato in patria la dea
  Tefnet
- Iah, la luna, che sfidò Toth in un gioco simile agli scacchi
  (probabilmente il senet), perdendo sempre
- Seshat, moglie di Ptah o Toth, dea della sapienza.
- Harakhti, una raffigurazione di Ra.
- Hehu, due divinità che aiutano Shu a sostenere Nut.
- Taten, divinità menfita.
- Khonsu, figlio di Amon e Mut.
- Qadesh, sposa di Amurru.
- Nunet, controparte femminile di Nun.
- Kebechet, aiutava a fare la mummie con Anubis.
- Serqet, dea con in testa uno scorpione
- Grande gatto di Eliopoli, dio gatto che assiste Ra negli attacchi di
  Apopi.
- Tait, protettrice della regalità.
- Ihi, figlio di Hator.
- Baba, dio babbuino
- Khentamentyu, dio simile ad Anubi; veniva considerato protettore dei
  morti.
- Hor sa Iset, dio che assisteva al rito apertura della bocca.
- Harmakis, la sfinge.
- Nepri, protettrice del grano.
- Sokar, dio arcaico di Menfi.
- Upuaut, dio della guerra.
- Nekhbet, dea avvoltoio
- Figli di Horus, le quattro divinità preposte alla protezione degli organi
  interni dopo la mummificazione.

Cosmogonia

Riguardo alle teorie sulle origini dell'universo esistono versioni
differenti, a seconda della località in cui sono nate e delle necessità del
clero locale. La prima, nativa di Eliopoli, narra come Atum-Ra, in seguito
a masturbazione ed espettorazione, abbia generato una coppia primordiale,
Shu (l'aria) e Tefnet (l'umidità). Costoro generarono successivamente Geb
(la terra) e Nut (il cielo) che, decisi ad unirsi, vennero divisi dal padre
Shu che, di conseguenza, riuscì a mantenere l'ordine cosmico ed a
cancellare il Caos.

Un'altra versione della cosmogonia ha origine in Ermopoli dove all'origine
esistevano otto entità, quattro maschili e quattro femminili, quali Nun e
Nunet (il caos delle acque primeve), Kuk e Keket (l'oscurità), Huh e Huhet
(l'illimitatezza), Amon e Amonet (l'aria e il vento), che generarono, tutti
insieme, dalla collina primordiale, un uovo dal quale sarebbe poi uscito il
Sole dando così inizio alla creazione.

La terza teoria è desunta invece da frammenti provenienti da Menfi, la
città il cui patrono era Ptah, il demiurgo. Costui creò il mondo attraverso
la voce e il cuore. In seguito diede vita agli uomini che volle guidare
come un gregge guidato da un pastore, creandoli tutti uguali. Essi però, in
seguito all'avvento del male, decisero di creare gerarchie e di divenire
l'uno diverso dall'altro. Da quel momento in poi Ptah e gli altri dei
sarebbero rimasti nel cielo a osservare l'avvicendamento degli eventi umani
fino alla fine dei tempi.

L'ultima, detta cosmogonia tebana, aveva come unico dio creatore Amon, era
la sintesi delle tre precedenti teorie e divenne la più popolare a partire
dalla XI dinastia.

Vita dopo la morte

Secondo gli egizi il corpo era costituito da diverse parti: il ba o anima,
il ka o forza vitale, l'aj o forza divina ispiratrice di vita. Per ottenere
la vita dopo la morte, il ka aveva però bisogno del corpo del defunto che
doveva dunque rimanere intatto, e ciò era possibile solo grazie alla
tecnica della mummificazione.

Il tipo di mummificazione variava secondo la classe sociale alla quale
apparteneva il defunto. Vi erano sacerdoti addetti a queste pratiche,
conoscitori dell'anatomia umana, dovevano essere cauti nell'estrazione
degli organi del defunto poiché avrebbero potuto danneggiarli e quindi
cancellare la vita ultraterrena del defunto. Durante il processo di
mummificazione, i sacerdoti collocavano una serie di amuleti in mezzo alle
bende, sulle quali erano scritte formule destinate ad assicurare la
sopravvivenza del defunto nell'aldilà.

Una volta preparato, il cadavere veniva deposto nel sarcofago, quindi si
formava il corteo che lo avrebbe condotto alla tomba. Il sacerdote
funerario era in testa, seguito da alcuni che portavano gli oggetti
appartenuti al defunto che gli avrebbero garantito una confortevole vita
ultraterrena. Il sarcofago era trainato da una slitta, mentre una seconda
slitta trasportava i vasi canopi.

Quando la processione arrivava alla tomba, il sacerdote eseguiva il rito
dell'apertura della bocca, per mezzo del quale, secondo la tradizione, la
mummia avrebbe ripreso vita. Tutto il corredo funebre, insieme al sarcofago
e alle offerte, era depositato nella tomba, che in seguito veniva sigillata
affinché nessuno potesse turbare l'eterno riposo del defunto.

Dunque questi iniziava un lungo viaggio attraverso il mondo
dell'oltretomba. Il defunto veniva condotto da Anubi, il dio dei morti,
nella cosiddetta Sala delle Due Verità. A un'estremità c'era Osiride,
seduto su un trono e accompagnato da altre divinità e 42 giudici. Al centro
della sala era posta la bilancia, le cui assi erano misurate attentamente
da Thot, dio degli scribi, sulla quale veniva pesato il cuore del defunto.
Davanti alla divinità e ai giudici, il defunto doveva pronunciare la
confessione negativa: la sua dichiarazione di innocenza. Dopodiché, se il
piatto sul quale giaceva il cuore si fosse inclinato più di quello sul
quale giaceva la piuma, simbolo della giustizia, questi sarebbe stato
divorato da Ammit, un mostro metà ippopotamo e metà leonessa. In caso
contrario il defunto sarebbe potuto entrare nel regno di Osiride e
raggiungere così i campi di Iaru, una sorta di paradiso, dove gli ushabti,
ometti di legno costruiti appositamente, avrebbero lavorato per soddisfare
le sue necessità.

Prima di raggiungere però la gradita meta, l'anima del defunto doveva
superare diversi ostacoli. Sulla barca del dio Ra, si doveva oltrepassare
un lago infuocato, sorvegliato da quattro babbuini, affrontare coccodrilli,
serpenti e il perfido Apofi, gigantesco mostro condannato in eterno a
minacciare l'affondamento della barca di Ra. Unico aiuto per il defunto
erano gli amuleti e le formule posti dai sacerdoti durante la
mummificazione.La religione egizia è l'insieme delle credenze religiose,
dei riti e delle relazioni con il sacro degli Egizi, fino all'avvento del
Cristianesimo e dell'Islam.

Templi

Un tempio egizio poteva essere grande (ad esempio il tempio di Abu Simbel)
o piccolo. Alcuni templi sono: quello di Ptah a Menfi, l'Osireon (un tempio
dedicato al dio Osiride), il tempio di Dendera e Luxor; esiste anche il
complesso di Karnak. Spesso vi erano raffigurazioni di dèi e faraoni egizi,
vicino a file di sfingi.

Note

[1] Peter N. Stearns, The Encyclopedia of World History, 2001.
[2] AA.VV.: Ragioni e passioni della storia
[3] Riccardo Manzini, Complessi piramidali egizi, pag. 177
[4] Cyprian Boodbank, Il Mediterraneo dalla preistoria alla nascita del
  mondo classico, Torino, Einaudi, 2015, pp. 383 e ss., ISBN
  978-88-06-22562-9.
[5] Joyce Tyldesley, L'età dell'oro dell'antico Egitto, Newton & Compton
  editori, 2003, p. 21
[6] Charlotte Booth, Tutankhamon. Il ragazzo dietro la maschera, Milano,
  Mondadori, 2011, pp. 34-36, ISBN 978-88-04-60943-8.
[7] Sergio Pernigotti, L'Egitto antico, 2 ed., La Mandragora, 2004
[8] Eva Cantarella e Giulio Guidorizzi, POLIS, pag.64
[9] Matthew Firestone, Zora O'Neill, Anthony Sattin, Rafael Wlodarski,
  Egitto, quinta edizione p. 347, EDT srl, 2008, ISBN 978-88-6040-296-7.
[10] Si trattava dei suoi primi 10 anni di regno, in seguito smise tale
  pratica. (in Matthew Firestone, Zora O'Neill, Anthony Sattin, Rafael
  Wlodarski, Dizionario Larousse della civiltà egizia p. 36, Gremese, 2002,
  ISBN 978-88-8440-144-1.)
[11] Eugen Strouhal, Evžen Strouhal, Werner Forman, Life of the ancient
  Egyptians p. 199, Editorial Galaxia, 1992, ISBN 978-0-8061-2475-9.
[12] Loprieno (1995b) p. 2137
[13] Loprieno (2004) p. 161
[14] Loprieno (2004) p. 162
[15] Loprieno (1995b) p. 2137–38
[16] Vittman (1991) pp. 197–227
[17] "Favole e racconti dell'Egitto faraonico", a cura di Aldo Troisi, ed.
  Fabbri Editori, Milano, 2001 pp. 1-21
[18] Imhausen et al. (2007) p. 13
[19] Imhausen et al. (2007) p. 11
[20] Clarke (1990) p. 222
[21] Clarke (1990) p. 217
[22] Clarke (1990) p. 218
[23] Gardiner (1957) p. 197
[24] Strouhal (1989) p. 241
[25] Imhausen et al. (2007) p. 31
[26] Kemp (1989) p. 138
[27] "I testi medici dell'antico Egitto", di Thierry Bardinet, pubbl. su
  "Le Scienze (America Scientific)" num. 340, dic. 1996, pp.74-80
[28] "Paleobiologia degli egizi", di Brunetto Chiarelli, pubbl. su "Le
  Scienze (Scientific American)", num. 132, ago. 1979, pp. 57-64

Fonti storiche

Le fonti storiche delle dinastie egizie sono:

- il Papiro dei Re, redatto durante il regno di Ramsete II, che riporta i
  nomi di tutti i sovrani, compresi quelli minori e quelli considerati
  usurpatori;
- la cronaca di Manetone, un sacerdote egizio contemporaneo dei primi due
  Tolomei. Nella sua opera tutta la storia egizia era stata suddivisa in
  XXXI dinastie, che iniziano con Menes e finiscono con la conquista di
  Alessandro Magno nel 332 a.C. Di essa non è pervenuto a noi nessun
  originale. Rimane un riassunto nelle opere dei cronografi cristiani Sesto
  Giulio Africano (inizio del III secolo d.C.) e Eusebio di Cesarea (inizio
  del IV secolo d.C.);
- la Tavola di Abido, un elenco di 76 antenati di Seti I inciso sulle
  pareti del tempio della città;
- la Tavola di Saqqara, che conserva i cartigli di 57 sovrani omaggiati da
  Ramesse II;
- la Tavola di Karnak, risalente al regno di Tutmosi III, incisa nel grande
  tempio di Luxor, che contiene 61 nomi;
- la Pietra di Palermo, che contiene una lista dei re, dei nomi delle loro
  madri e, di anno in anno, il livello raggiunto dalla piena del Nilo.

Bibliografia

- Cyril Aldred, Gli Egiziani - tre millenni di civiltà, Newton & Compton,
  Roma, 1966, ISBN 88-8183-281-X (I edizione originale: The Egyptians,
  Thames and Hudson, Londra, 1961)
- Federico Arborio Mella, L'Egitto dei faraoni, Mursia, Milano, 1976 - ISBN
  88-425-3328-9
- Claudio Barrocas, L'antico Egitto, Newton Compton, Roma, 1978
- Franco Cimmino, Dizionario delle dinastie faraoniche, Bompiani, Milano,
  2003 - ISBN 88-452-5531-X
- Manfred Clauss, Antico Egitto, Newton & Compton, 2007
- Sophie Desplancques, L'antico Egitto, Newton & Compton, Roma, 2006, ISBN
  88-541-0512-0 (I edizione originale: L'Égypte ancienne, PUF, 2005)
- Alan Gardiner, La civiltà egizia, Einaudi, Torino, 1971, ISBN
  88-06-13913-4 (I edizione originale: Egypt of the Pharaohs, Oxford
  University Press, 1961)
- Fernand Crombette, Livre des noms des Rois d'Égypte, 14 voll., (voll. dal
  I al V disponibili in facsimile del manoscritto, cod. da 2.01 a 2.05),
  CESHE a.s.b.l., Tournai, varie edizioni
- Fernand Crombette, Chronologie de l'Égypte pharaonique, CESHE a.s.b.l.,
  Tournai, cod. 2.17 - 1998ISBN 2-9600093-7-1
- Fernand Crombette, Véridique histoire de l'Égypte antique, 3 voll., CESHE
  a.s.b.l., Tournai, cod. da 2.18 a 2.20 - 1997ISBN 2-9600093-2-0
- Cyril Aldred, Akhenaton, il faraone del sole, Newton & Compton, Roma,
  1979 (I edizione originale: Akhenaten, Pharaoh of Egypt: a New Study,
  Thames & Hudson, Londra, 1968)
- Philip Vanderberg, Ramsete il grande, Sugarco, Milano, 1980
- C.W. Ceram, Civiltà al sole, Mondadori, Milano, 1958/1969
- C.W. Ceram, Civiltà sepolte, Einaudi
- Brian Fagan, Alla scoperta dell'antico Egitto, Newton & Compton, Roma,
  1996, ISBN 88-8183-286-0 (I edizione originale: The Rape of the Nile:
  Tomb Robbers, Tourists, and Archaeologists in Egypt, Charles Scribner's
  Sons, New York, 1975)
- T.H.G. James, L'archeologia dell'Egitto antico, Newton & Compton, Roma,
  1996, ISBN 88-8183-283-6 (I edizione originale: Introduction to Ancient
  Egypt, British Museum Press, 1972)
- AA.VV., La Description de l'Égypte publiée par les ordres de Napoléon
  Bonaparte, Taschen
- AA.VV., La descrizione dell'Egitto pubblicata per ordine di Napoleone
  Bonaparte, Bibliothèque de l'image, 2001
- AA.VV., L'antico Egitto di Napoleone, Mondadori
- AA.VV., Egitto - la terra dei faraoni, Könemann/Gribaudo
- Edda Bresciani, Sulle rive del Nilo, Laterza
- Sergio Donadoni, L'arte dell'antico Egitto, Tea, 1982
- Sergio Donadoni, L'Egitto, Torino, Utet, 1982, ISBN 88-02-03571-7
- Sergio Donadoni, Cultura dell'antico Egitto, Roma, La Sapienza, 1986
- Franco Cimmino, Vita quotidiana degli egizi, Rusconi
- Nicolas Grimal, Storia dell'Antico Egitto, Laterza
- Christian Jacq, L'Egitto dei grandi faraoni, Mondadori
- Alessandro Roccati, Egittologia, Istituto Poligrafico e Zecca dello Stato
  (IPZS)
- David Silverman, Antico Egitto, Mondadori
- Christine El Mahdy, Il costruttore della Grande Piramide, Corbaccio
- Franco Cimmino, Sesostris - storia del Medio Regno egiziano, Rusconi
- Howard Carter, Tutankhamen, Garzanti
- Giacomo Cavillier, Il faraone guerriero - i sovrani del nuovo regno alla
  conquista dell'Asia, Tirrenia Stampatori
- Giacomo Cavillier, Tuthmosi III: immagine e strategia di un condottiero,
  Tirrenia Stampatori
- Giacomo Cavillier, La Battaglia di Qadesh, Tirrenia Stampatori
- Giacomo Cavillier, Sulle tracce di Champollion, Tirrenia Stampatori
- Giacomo Cavillier, Egittologia, Ananke
- Franco Cimmino, Hašepsowe e Tuthmosis III, Rusconi
- Franco Cimmino, Akhenaton e Nefertiti - storia dell'eresia amarniana,
  Rusconi/Bompiani
- Franco Cimmino, Tutankhamon, Rusconi
- Franco Cimmino, Ramesses II il Grande, Rusconi
- Christine El Mahdy, Tutankhamon, Sperling & Kupfer
- Thomas Hoving, Tutankhamon, Mondadori
- Claire Lalouette, L'impero dei Ramses, Newton & Compton
- Enrichetta Leospo, Mario Tosi, Il potere del re, il predominio del dio:
  Amenhotep III e Akhenaton, Ananke
- Christian Jacq, La grande sposa Nefertiti, Mondadori
- Henry James, Antonio De Luca, Tutankhamon, White Star
- Henry James, Ramesse II, White Star
- Kenneth Kitchen, Il faraone trionfante - Ramses II ed il suo tempo,
  Laterza
- Elio Moschetti, Horemhab - talento, fortuna e saggezza di un re, Ananke
- Christiane Desroches Noblecourt, La regina misteriosa: storia di
  Hatshepsut, Sperling & Kupfer
- Christiane Desroches Noblecourt, Tutankhamon, Silvana Editrice
- Christiane Desroches Noblecourt, Ramsete - il figlio del sole, Sperling &
  Kupfer
- Steve Pasek, Griechenland und Ägypten im Kontexte der
  vorderorientalischen Großmächte. Die Kontakte zwischen dem Pharaonenreich
  und der Ägäis vom 7. bis zum 4. Jahrhundert vor Christus, Peter Lang,
  Monaco di Baviera, 2011, ISBN 978-3-89975-744-6.
- Joyce Tyldesley, L'età dell'oro dell'Antico Egitto, Newton & Compton
- Philipp Vandenberg, Nefertiti, Sugarco
- Curt Sachs, Storia degli strumenti musicali, Mondadori
- Philipp Vandenberg, Tutankhamon - il faraone dimenticato, Sugarco, Milano
- Altair4 Multimedia, Égypte Antique, CD-ROM, Réunion des Musées Nationaux,
  2004
- Elvira D'Amicone, Nefer: la donna dell'Antico Egitto, Federico Motta
  Editore, Milano, 2007, ISBN 978-88-7179-539-3
- Toby Wilkinson, L'antico Egitto: storia di un impero millenario, Einaudi,
  2012 (orig. The rise and fall of Ancient Egypt, Bloomsbury, 2010)
- Elio Moschetti, Lungo il Nilo. Navigando nella realtà e nell'immaginario
  dell'Antico Egitto, Ananke, Torino
- Elio Moschetti, La Valle dei Re e la Valle delle Regine, Ananke, Torino
- Charlotte Booth, Tutankhamon. Il ragazzo dietro la maschera, Mondadori,
  Milano, 2011,

Voci correlate

- Collezioni egizie in Italia
- Lista dei musei di antichità egizie
- Testi di esecrazione
- Cronologia di Glasgow

Altri progetti

- Wikiquote contiene citazioni sull'antico Egitto
- Wikimedia Commons contiene immagini o altri file riguardanti l'antico
  Egitto

Collegamenti esterni

- Portale italiano dedicato all'Antico Egitto, egittologia.net.
- Portale dedicato all'Antico Egitto, aton-ra.com.
- Piccolo glossario di Egittologia, glossari.it.
- Approfondimento storico, storiafilosofia.it.
- Cartigli e Faraoni d'Egitto, cartigli.it.
- (EN) Il sito dell'Antico Egitto, ancient-egypt.org.
- (EN) La storia antica del medio oriente, ancientneareast.tripod.com.
- (EN) Sito del Museo Egizio de Il Cairo, eternalegypt.org.
- Sito del Museo Egizio di Torino, il più grande al mondo dopo quello de Il
  Cairo, museoegizio.it.

Cronologia di Glasgow

La cronologia di Glasgow è una versione della cronologia dell'Antico
Egitto. Fu formulata tra gli anni 1978 e 1982 da un gruppo di persone che
stava seguendo la conferenza di Glasgow della Society for Interdisciplinary
Studies (SIS, un'organizzazione no-profit che sostiene una seria analisi
accademica delle opere di Immanuil Velikovskij e di altri catastrofisti).¹

Questa cronologia posiziona la XVIII dinastia egizia circa 500 anni prima
della cronologia egizia convenzionale.

Formazione della cronologia

La cronologia di Glasgow fu inizialmente presentata in una conferenza SIS,
tenutasi nel 1978 a Glasgow ed intitolata "Ages in Chaos?". Alcuni dubbi
furono sollevati quasi immediatamente, ed a partire dagli anni ottanta fu
abbandonata anche da chi la propose, a favore di altre cronologie.¹

La cronologia di Glasgow accettava tutte le identificazioni dei personaggi
proposte da Velikovsky in Ages in Chaos (1952). Quindi Hatshepsut, che
visitò la Terra Divina, fu identificato con la Regina di Saba, che fece
visita a Salomone a Gerusalemme, mentre Thutmose III, che seguì Hatshepsut,
fu identificato con Shishaq, che saccheggiò il tempio di Gerusalemme dopo
la morte di Salomone. Velikovsky quindi anticipò l'epoca della XVIII
dinastia di 500 anni. Nella sua successiva opera Ramses II and his Time
(1978), anticipò la XIX dinastia di 700 anni, creando quindi una
sovrapposizione di 200 anni tra XVIII e XIX dinastia. Nonostante
l'obiettivo della cronologia di Glasgow di anticipare la XIX dinastia di
500 anni permettendogli di seguire regolarmente la XVIII, il tutto era
storicamente insostenibile.

Note

[1] Emmet John Sweeney, Empire of Thebes, or, Ages in chaos revisited,
  Algora Publishing, 2007, p. 19, ISBN 9780875864808, ISBN 0-87586-480-5.

Voci correlate

- Egittologia
- Antico Egitto

Storia antica

Il termine "storia antica" indica sia la prima età della storia, sia la
disciplina che studia detto periodo (della durata approssimativa di 4000
anni). Nel primo senso si parla anche di "antichità" o "età antica" o "evo
antico". Dell'antichità si è soliti distinguere una storia "preclassica"
(precedente l'apparizione di fonti greco-romane) e una classica (Grecia e
Roma antiche).

Caratteristiche generali

Limiti geografici e cronologici

Dal punto di vista geografico, la storia antica è innanzitutto storia del
Mediterraneo e dei territori circostanti.¹ ² L'unità ideale di questa area
non ha tanto a che fare con caratteristiche "nazionali" dei popoli che
abitarono quelle zone, quanto dalla ricchezza degli scambi culturali,
rispetto ai quali il Mediterraneo rappresentò una sorta di "funzione
mediatrice". Ma l'asse centrale di questo immenso rivolgimento umano si è
andato spostando nel tempo ed è arrivato al Mediterraneo da est, dal
cosiddetto Vicino Oriente, e il Vicino Oriente antico rappresenta gli inizi
della storia antica sotto numerosi aspetti (per lungo tempo fu inteso come
"culla della civiltà"), tanto che, nel suo complesso, i confini dell'area
geografica in questione possono essere indicati nel fiume Indo e nelle
Colonne d'Ercole.³

Quanto ai termini cronologici, si può distinguere una storia
"pre-classica", il cui limite iniziale può essere associato all'apparizione
delle fonti scritte in aggiunta a quelle archeologiche, mentre un terminus
ad quem può corrispondere all'apparizione delle fonti greco-romane.⁴
Un'altra cesura decisiva è la costituzione dell'impero persiano (500 a.C.
ca.), fatto che coincide con il definitivo inserimento delle popolazioni
vicino-orientali in un'articolazione storica sopra-regionale. Ciò ha a che
fare con quanto detto rispetto all'asse geografico: un primo accenno
fondamentale di rapporto tra Oriente e Occidente (con l'ingresso di
quest'ultimo nella storia illuminata dalle fonti scritte) è rappresentato
dall'apparizione dei cosiddetti Popoli del Mare (1200 a.C.): la crisi del
XII secolo a.C. comporta un riassetto di vastissima portata nel Vicino
Oriente e la stessa scansione tradizionale ottocentesca individuava in
questo frangente la separazione tra Età del Bronzo ed Età del Ferro.⁵

Tradizionalmente, la storiografia ha individuato la fine della preistoria
nell'invenzione della scrittura (logografica nella seconda metà del IV
millennio a.C., sillabica nella prima metà del III). Tale inizio non va
però visto come isolato, ma in stretta associazione con altri fattori
decisivi: nascita delle città, lavoro specializzato, stratificazione
socio-economica, costituzione dello Stato, tutti elementi che rappresentano
gli elementi culminanti di ciò che Gordon Childe ha definito "rivoluzione
urbana", processo che può ritenersi consolidato intorno al 3500 a.C.⁶
Quello della Bassa Mesopotamia va pensato come "precoce" focolaio di
urbanizzazione ed esistono altri nuclei importanti: l'Egitto, l'Iran,
l'Asia centrale, la valle dell'Indo, l'Egeo, l'Arabia meridionale, ma anche
la Cina, il Messico e il Perù, i quali ultimi hanno però, come è ovvio, un
carattere di totale separatezza rispetto al baricentro mediterraneo e
vicino-orientale.⁷

Si può complessivamente dire che l'origine della storia antica coincide con
la nascita della città e dello Stato: la rivoluzione agricola, con
l'aumento di produzione di derrate che essa comportò, è il presupposto per
la creazione di un'eccedenza alimentare che, gestita da un "polo
redistributivo centrale", rende possibile mantenere lavoratori
specializzati. La priorità logica (ma non cronologica), in una massima
semplificazione, va attribuita alla polarizzazione città-campagna, alla
creazione di un ceto dirigente (di re e sacerdoti): come scrive Mario
Liverani, "Il «salto» più appariscente sarà quello demografico ed
urbanistico, ma il più sostanziale è quello organizzativo".⁸ Scrive ancora
Liverani:

A ciò si aggiunga un altro fattore che mette in discussione l'assunto
tradizionale che lega la nascita della Storia (intesa come historia rerum
gestarum) alla nascita della scrittura e cioè il fatto che la storiografia
ha smesso di privilegiare il documento scritto come fonte primaria.⁹

Quanto al limite basso dell'evo antico, la tradizione lo individua nella
caduta dell'Impero romano d'Occidente (476). Talvolta si fa terminare tale
età con la grande ondata delle invasioni barbariche nell'Impero romano (a
partire dagli inizi del V secolo) o con il periodo immediatamente
successivo alla morte di Giustiniano I (fine del VI secolo) che segna il
definitivo tramonto del mondo classico greco-romano. Se tale datazione è
valida per il mondo occidentale, in Oriente si preferisce protrarre l'età
antica fino alla Dinastia Qin in Cina (II secolo a.C.) o all'Impero Chola
in India (IX secolo) o altre epoche storiche. Nel resto del mondo (ad
esempio in alcuni zone dell'Africa, nelle regioni austronesiane e nelle
Americhe) le popolazioni autoctone seguono altri tipi di datazione.

Le fonti della storia antica

La principale difficoltà nello studio della storia antica consiste nel
fatto che solamente una parte di essa è documentata da fonti scritte e che
non tutta la storiografia antica è pervenuta fino ai nostri giorni. Se da
una parte alcune antiche civiltà non hanno espresso documenti scritti
relativi al loro passato, la stessa storiografia romana, anche se
estremamente prolifica, presenta delle lacune, dovute alle modalità di
trasmissione: molte opere sono andate interamente perdute, altre ci sono
pervenute in parte, di altre abbiamo delle epitomi (compilate spesso per
essere trasmesse al posto dell'opera originale in modo tale da risparmiare
supporti scrittori, che all'epoca erano molto costosi), solo pochissime ci
sono pervenute intere o quasi. Caso esemplare, se vogliamo, è il trattato
Ab Urbe condita libri di Tito Livio, opera scritta nel I secolo in 142
volumi, dei quali solamente 35 sono giunti fino a noi. Sono pervenute a noi
140 su 142 Periochae, ovvero i "riassunti" dei libri, composti
probabilmente intorno al III-IV sec.¹⁰

Per meglio comprendere il mondo antico le due principali strade
percorribili dagli storici sono: le fonti non scritte, studiate
dall'archeologia, e le fonti scritte: documenti ed opere letterarie.
L'archeologia è lo studio delle civiltà antiche mediante il ritrovamento,
l'analisi e l'interpretazione delle tracce materiali pervenute ai giorni
nostri. Attraverso lo studio dei resti archeologici (architetture,
manufatti, resti biologici e umani) gli studiosi cercano di interpretare
come i popoli del passato hanno vissuto. Accanto all'analisi dei reperti
portati alla luce dagli scavi archeologici, lo studio della storia antica
si avvale dei resoconti degli storici coevi, le fonti di prima mano per la
conoscenza degli eventi relativi al passato. La produzione letteraria degli
storici antichi, quali Erodoto, Livio, Polibio, Svetonio, Tucidide, Tacito
ed altri, è fonte imprescindibile per la ricostruzione dei fatti e la
comprensione del mondo antico. Ulteriori metodi di analisi storiografica
antica sono quello comparativo, quello induttivo e quello morfologico.

Civiltà

Vicino Oriente antico

Il Vicino Oriente è stato spesso definito la "culla della civiltà". In
quell'area, a partire dalla metà del IV millennio a.C., si sono sviluppate
le prime civiltà di cui ci sia giunta notizia. In passato si è inteso che
questa centralità del Vicino Oriente come faro di civiltà si sarebbe
trasferita a Occidente, intorno alla metà del I millennio a.C. (e intorno a
questo periodo sono state individuate le date tradizionalmente indicate
come terminus ad quem di questo evo antico orientale⁷ ).¹¹ Tra le civiltà
che più hanno inciso sulla storia umana in questa fase vanno nominati i
Sumeri, gli Accadi, gli Elamiti, gli Amorrei, i Babilonesi, gli Ittiti, gli
Aramei, i Fenici, gli Ebrei. Pur se periferico rispetto al Vicino Oriente,
un ruolo importante fu svolto anche dall'Antico Egitto.

Africa

Africa settentrionale

I primi esempi di documentazione scritta in Africa arrivano dall'antico
Egitto. Verso il 3100 a.C., l'Egitto ha iniziato il suo cammino verso
l'unità territoriale sotto un solo leader, conosciuto come Narmer. Da
allora, l'Egitto è stato governato da trenta diverse dinastie. I molti
monumenti rimasti testimoniano la forza economica, militare e sociale che
l'Egitto ha saputo produrre lungo i secoli.

Nel passato si vedeva la civiltà egiziana come un'espressione della cultura
mediterranea e appartenente al mondo occidentale. Oggi, dopo i risultati di
ricerche storiche e linguistiche, si riconosce che il problema è ben più
complesso. L'Egitto dei faraoni ha avuto intensi contatti con l'Africa
subsahariana, ne è stato addirittura colonizzato per vari decenni – tutti i
faraoni della 25ª dinastia erano nubiani –, e con Nubia ed Etiopia vi erano
scambi fiorenti. Né vanno dimenticati i rapporti commerciali con l'Africa
Occidentale. Molte delle scoperte scientifiche egiziane – specialmente nel
campo matematico e astronomico – furono poi assorbite dalla cultura greca e
ci paiono quindi familiari, ma vanno ascritte alla grande civiltà africana.

Poco prima della desertificazione del Sahara, le comunità che saranno poi
coinvolte nello sviluppo dell'Egitto parteciparono alla rivoluzione
agricola con l'inizio delle coltivazioni e dell'allevamento. È poi nella
Nubia che si trova il più grande numero di piramidi, altra prova
dell'importanza di queste regione, conosciuta nella Bibbia come Kush.

In tempi più recenti, fenici, greci e romani hanno combattuto con le
popolazioni berbere per il controllo del Nordafrica. I fenici fondarono
varie colonie lungo tutta la costa, normalmente ad un giorno di navigazione
una dall'altra, già prima dell'anno 1000 a.C. Alcune di queste, come
Cartagine (814 a.C.) diventarono città autonome e addirittura stati nazione
con un vasto raggio di controllo nel Mediterraneo. È intorno a questo tempo
che la lavorazione del ferro è divenuta molto comune in tutta la regione.¹²
La tecnologia del ferro da qui si propagò fino all'Africa Occidentale in
pochi secoli. Colonie greche iniziarono ad essere fondate già nel VII
secolo a.C. Importante è stata l'influenza di Alessandro il Grande in
Egitto, con la fondazione di Alessandria (332 a.C.) e la dinastia Tolemaica
che governò l'Egitto ellenistico sino alla conquista romana.

Europa

Europa centrale

Le prime manifestazioni di civiltà in Europa centrale riguardano gli
insediamenti dei Celti; probabilmente altri insediamenti civili si avevano
nell'area baltica, grazie alle condizioni climatiche favorevoli
successivamente peggiorate per un drammatico periodo di tipo glaciale.

I Celti toccarono il loro apogeo tra la seconda metà del IV e la prima metà
del III secolo a.C. In quell'epoca, la lingua e la cultura celtica
costituivano l'elemento più diffuso e caratteristico dell'intera Europa,¹⁴
interessando una vasta e ininterrotta area che andava dalle Isole
Britanniche all'Italia settentrionale e dalla Penisola Iberica al bacino
Danubio. Gruppi isolati, inoltre, si erano spinti ancor più a sud, come i
Galli Senoni nell'Italia centrale e - soprattutto - i Galati in Anatolia.

Grecia

Le testimonianze più antiche della presenza umana nei Balcani, datate
270.000 a.C., si trovano nelle Grotte di Petralona, nella provincia greca
settentrionale di Macedonia¹⁵ . Gli insediamenti neolitici in Grecia,
risalenti al VII millennio a.C. sono i più antichi in Europa, superando di
diversi secoli i successivi, in quanto la Grecia si trovava sulla strada
tramite la quale l'agricoltura si diffuse dal Medio Oriente all'Europa¹⁶ .
La Grecia è stata la prima area in Europa dove sono sorte delle civiltà
avanzate, ed è considerata la culla della civiltà Occidentale¹⁷ ¹⁸ ¹⁹ ,
cominciata con la Civiltà cicladica delle isole egee attorno al 3.200
a.C.²⁰ , la Civiltà minoica a Creta (2700-1500 a.C.)¹⁹ e quindi la Civiltà
micenea nel Peloponneso(1900-1100 a.C.)²¹ . Queste civiltà possedevano la
scrittura: quella minoica, non decifrata, è detta Lineare A, mentre quella
micenea è detta Lineare B, una forma arcaica del greco. Successivamente,
mentre la civiltà cretese entra in crisi, forse a causa di un evento
naturale distruttivo, prevale la civiltà micenea.

Alla fine dell'età del bronzo dai regni precedentemente esistenti nasce la
civiltà greca. La struttura è quella di un insieme di città-stato (tra le
maggiori delle quali ricordiamo Atene, Corinto e Sparta), anche molto
differenti in termini di cultura ed organizzazione politica ed economica.
L'espansione territoriale verso le colonie greche diffonde la cultura
ellenica su tutta l'Asia Minore e in buona parte del Mediterraneo, trovando
un limite nella espansione dei Fenici.

Nel 500 a.C., l'Impero Persiano controllava un territorio che andava
dall'attuale Grecia settentrionale e Turchia fino all'Iran e rappresentava
una minaccia per le città-stato greche. I tentativi di ribellione delle
città-stato greche dell'Asia Minore sottoposte alla dominazione persiana
fallirono, e la Persia invase la Grecia nel 492 a.C., ma le sue forze
dovettero ritirarsi dopo la sconfitta alla Battaglia di Maratona del 490
a.C. Seguì una seconda invasione nel 480 a.C. Nonostante l'eroica
resistenza degli Spartani e degli altri greci alle Termopili, le armate
persiane saccheggiarono Atene. A seguito delle successive vittorie greche
nel 480 e 479 a.C. a Salamina, Platea e Micale, i persiani furono costretti
a ritirarsi una seconda volta. I conflitti militari, noti come le guerre
persiane, furono guidati principalmente da Atene e Sparta. Tuttavia, il
fatto che la Grecia non fosse una nazione unificata significava che i
conflitti tra le città-stato greche fossero frequenti.

La guerra del Peloponneso tra Atene e Sparta (che, però, non fu la prima)
fa scivolare la civiltà greca nella crisi, favorendo l'ascesa della città
di Tebe, che riuscirà a stabilire un'egemonia di breve durata sulla Grecia.
Nel IV secolo a.C., la debolezza conseguente alle lotte interne tra le
varie città-stato rendono la penisola Ellenica preda del re macedone
Filippo II.

Dopo l'assassinio di Filippo II, suo figlio Alessandro III (noto come
Alessandro Magno) assunse il controllo della Lega di Corinto e nel 334 a.C.
lanciò un'invasione dell'Impero Persiano con le forze combinate di tutti
gli stati greci. Grazie alle vittorie nelle battaglie di Granico, Isso e
Gaugamela, i greci poterono marciare su Susa e Persepoli, l'antica capitale
persiana, nel 330 a.C. L'impero creato da Alessandro Magno si estendeva
dalla Grecia a ovest fino al Pakistan a est e all'Egitto a sud, risultando
come uno dei più grandi che la storia avesse visto fino ad allora.

Prima della sua improvvisa morte nel 323 a.C., Alessandro Magno stava
pianificando un'invasione dell'Arabia. La sua morte causò il collasso del
vasto impero, che si divise in diversi regni, tra cui i più importanti
erano l'Impero seleucide e l'Egitto tolemaico. Altri stati fondati dai
greci erano il regno greco-battriano e il regno indo-greco in India.
Sebbene non potesse essere mantenuta l'unità politica dell'impero di
Alessandro, esso diffuse la cultura ellenistica e la lingua greca nei
territori conquistati, le quali si sarebbero mantenute per almeno due
secoli e in alcuni territori del Mediterraneo orientale anche molto più a
lungo.²²

Roma

Con Roma viene portata a termine per la prima volta nella storia, fra il
III e il I secolo a.C. l'unificazione dell'Italia, dell'Europa occidentale
e meridionale e infine dell'intero bacino del Mediterraneo. La civiltà
romana, nata nell'ambito del mondo latino e italico, rappresenta il più
evoluto organismo politico dell'Europa del tempo. Erede di tutte le grandi
culture che l'hanno preceduta (e in primis di quella etrusca e di quella
greca), Roma diffonde il proprio diritto, le proprie istituzioni politiche
e militari, la propria lingua, la propria tecnologia e la propria visione
aristocratica e universalista della vita e del mondo da Gibilterra alla
Scozia, dalla Germania renana alla Mesopotamia. L'Urbe riesce, col tempo,
ad assimilare e legare al proprio destino i fenici e gli egizi dell'Africa
settentrionale, i celti d'Europa, molte delle popolazioni germaniche che
entreranno in contatto con essa e le popolazioni elleniche o ellenizzate
del Mediterraneo orientale, che con pieno diritto continueranno ad
autodefinirsi romani (Ρωμαίοι), ancora mille anni dopo la caduta
dell'Occidente latino.

Fondata secondo la tradizione da Romolo il 21 aprile 753 a.C.,²³ Roma fu
retta per un periodo di 244 anni da un sistema monarchico, con sovrani
inizialmente di origine latina e sabina, e successivamente etrusca. La
tradizione tramanda sette re: lo stesso Romolo, Numa Pompilio, Tullo
Ostilio, Anco Marzio, Tarquinio Prisco, Servio Tullio e Tarquinio il
Superbo²⁴ .

Espulso dalla città l'ultimo re etrusco e instaurata una repubblica
oligarchica nel 509 a.C., per Roma ebbe inizio un periodo contraddistinto
dalle lotte interne tra patrizi e plebei e da continue guerre contro le
popolazioni italiche: Etruschi, Latini, Volsci, Equi. Divenuta padrona del
Lazio, Roma condusse diverse guerre (contro Galli, Osco-Sanniti e la
colonia greca di Taranto, alleatasi con Pirro, re dell'Epiro) che le
permisero la conquista della penisola italica, dalla zona centrale fino
alla Magna Grecia²⁵ . Il III ed il II secolo a.C. furono caratterizzati
dalla conquista romana del Mediterraneo e dell'Oriente, dovuta alle tre
guerre puniche (264-146 a.C.) combattute contro la città di Cartagine e
alle tre guerre macedoniche (212-168 a.C.) contro la Macedonia. Vennero
istituite le prime province romane: la Sicilia, la Sardegna e Corsica, la
Spagna, la Macedonia, la Grecia (Acaia), l'Africa²⁶ .

Nella seconda metà del II secolo e nel I secolo a.C. si registrarono
numerose rivolte, congiure, guerre civili e dittature: sono i secoli di
Tiberio e Gaio Gracco, di Giugurta, di Quinto Lutazio Catulo, di Gaio
Mario, di Lucio Cornelio Silla, di Marco Emilio Lepido, di Spartaco, di
Gneo Pompeo, di Marco Licinio Crasso, di Lucio Sergio Catilina, di Marco
Tullio Cicerone, di Gaio Giulio Cesare e di Ottaviano²⁷ , che, dopo essere
stato membro del secondo triumvirato insieme con Marco Antonio e Lepido,
nel 27 a.C. divenne princeps civitatis e gli fu conferito il titolo di
Augusto²⁸ .

Gradualmente il Principato lascia il posto all'Impero, che conobbe la sua
massima espansione nel II secolo, sotto l'imperatore Traiano, Roma si
confermò caput mundi, cioè capitale del mondo, espressione che le era stata
attribuita già nel periodo repubblicano. Il territorio dell'impero,
infatti, spaziava dall'Oceano Atlantico al Golfo Persico²⁹ , dalla parte
centro-meridionale della Britannia all'Egitto.

I primi secoli dell'impero, in cui governarono, oltre ad Ottaviano Augusto,
gli imperatori delle dinastie Giulio-Claudia³⁰ , Flavia (a cui si deve la
costruzione dell'omonimo anfiteatro, noto come Colosseo)³¹ e gli Antonini³²
, furono caratterizzati anche dalla diffusione della religione cristiana,
predicata in Giudea da Gesù Cristo nella prima metà del I secolo (sotto
Tiberio) e divulgata dai suoi apostoli in gran parte dell'impero³³ .

Il mondo romano conosce il proprio apogeo, sia economico che sociale, nel
II secolo. Il secolo successivo invece, è per Roma un'epoca di crisi,
determinata in gran parte da una serie di guerre civili.

Quando salì al potere Diocleziano (284), la situazione di Roma era grave: i
barbari premevano dai confini già da decenni, le province erano governate
da uomini corrotti. Per gestire meglio l'impero, Diocleziano lo divise in
due parti: egli divenne Augusto della parte orientale (con residenza a
Nicomedia) e nominò Valerio Massimiano Augusto della parte occidentale,
spostando la residenza imperiale a Mediolanum. L'impero venne suddiviso
ulteriormente con la creazione della tetrarchia: i due Augusti, infatti,
dovevano nominare due Cesari, a cui affidavano parte del territorio e che
sarebbero diventati, successivamente, i nuovi imperatori³⁴ . Una svolta
decisiva si ebbe con Costantino, che, in seguito a numerose lotte interne,
centralizzò nuovamente il potere e, con l'editto di Milano del 313, dette
libertà di culto ai cristiani, impegnandosi egli stesso per dare stabilità
alla nuova religione. Fece costruire diverse basiliche, consegnò il potere
civile su Roma a papa Silvestro I e fondò nella parte orientale dell'impero
la nuova capitale, Costantinopoli³⁵ .

Nel IV secolo si assiste persino a un notevole risveglio culturale che si
protrae fino ai primi decenni del V, durante le prime invasioni barbariche.
A partire dal 395 l'Impero viene definitivamente suddiviso in due parti,
una occidentale e una orientale. In entrambe si è gradualmente imposto,
come religione maggioriaria e di Stato, il Cristianesimo, che avrebbe
fortemente influenzato la storia d'Europa fino ai giorni nostri.

Roma, che non ricopriva più un ruolo centrale nell'amministrazione
dell'impero, venne saccheggiata dai Visigoti comandati da Alarico (410);
impreziosita nuovamente dalla costruzione di edifici sacri da parte dei
papi (con la collaborazione degli imperatori), la città subì un nuovo
saccheggio nel 455, da parte di Genserico, re dei Vandali. La ricostruzione
di Roma venne curata dai papi Leone I (defensor Urbis per avere convinto
Attila, nel 452, a non attaccare Roma) e dal suo successore Ilario, ma nel
472 la città fu saccheggiata per la terza volta in pochi decenni (ad opera
di Ricimero e Anicio Olibrio). La deposizione di Romolo Augusto del 4
settembre 476 decretò la fine dell'Impero romano d'Occidente e, secondo una
tradizionale interpretazione storica, l'inizio del Medioevo³⁶ .

Note

[1] Hermann Bengtson, Introduction..., 1975, cit., p. 2.
[2] Per gli antichi, il Mediterraneo era il "Mare Superiore" e il Golfo
  Persico il "Mare Inferiore".
[3] Hermann Bengtson, Introduction..., 1975, cit., p. 3.
[4] Liverani, 2009, p. 13.
[5] Liverani, 2009, p. 629.
[6] Liverani, 2009, pp. 13-14.
[7] Liverani, 2009, p. 14.
[8] Liverani, 2009, p. 108.
[9] Lellia Cracco Ruggini (a cura di), Storia antica. Come leggere le
  fonti, Bologna, ed. Il Mulino, 1996, p. 27, ISBN 88-15-07650-6.
[10] Emidio Diletti, Bibliotheca, vol. 2, Messina-Firenze, D'Anna, 1993,
  pp. 241-242, ISBN 978-88-8104-285-2.
[11] Liverani, Il vicino oriente antico, intervento al Convegno di Modena
  La storia è di tutti. Nuovi orizzonti e buone pratiche nell'insegnamento
  della storia (5-10 settembre 2005).
[12] (EN) Phyllis Martin e Patrick O. O'Meara, Africa, 3ª ed., Bloomington
  (Indiana), Indiana University Press, 1995, ISBN 0-253-32916-7.
[13] Villar, p. 446; Bernard Comrie, La famiglia linguistica indoeuropea,
  in Anna Giacalone Ramat e Paolo Ramat (a cura di), Le lingue indoeuropee,
  Bologna, Il Mulino, 1997, p. 377, ISBN 88-15-05768-4.
[14] Villar, p. 444.
[15] (EN) E.N. Borza, In the Shadow of Olympus: The Emergence of Macedon,
  Princeton University Press, 1992, p. 58.
[16] (EN) Catherine Perlès, The Early Neolithic in Greece: The First
  Farming Communities in Europe, Cambridge University Press, 2001, p. 1.
[17] (EN) Richard W. Bulliet, Pamela Kyle Crossley, Daniel R. Headrick,
  Lyman L. Johnson e Steven W. Hirsch, The Earth and its Peoples: A Global
  History to 1550, Cengage, 2007, p. 95.
[18] (EN) Sarah B. Pomeroy, Ancient Greece: A Political, Social and
  Cultural History, Oxford University Press, 1999, ISBN 0-19-509743-2.
[19] (EN) Richard C. Frucht, Eastern Europe: An Introduction to the People,
  Lands and Culture, ABC-CLIO, 2004, p. 847.
[20] (EN) David Sansone, Ancient Greek Civilization, Wiley, 2011, p. 5.
[21] (EN) World and Its Peoples, Marshall Cavendish, 2009, p. 1458.
[22] (EN) Alexander's Gulf outpost uncovered, BBC News, 7 agosto 2007.
[23] Secondo Marco Terenzio Varrone.
[24] Gabba, 27-43.
[25] Gabba, 43-81.
[26] Gabba, 87-106.
[27] Gabba, 107-147.
[28] Gabba, 277-279.
[29] Roma raggiunse formalmente il Golfo Persico solo dal 115 al 117.
  Altrimenti, il confine orientale era rappresentato dall'Eufrate e dal
  deserto siriano.
[30] Gabba, 303-314.
[31] Gabba, 315-326.
[32] Gabba, 326-395.
[33] Gabba, 413-416.
[34] Gabba, 419-422.
[35] Gabba, 428-435.
[36] Gabba, 450-458.

Bibliografia

- (EN) Hermann Bengtson, Introduction to Ancient History, Oakland
  (California), University of California Press, 1975, ISBN 0-520-03150-4.
  URL consultato il 6 novembre 2014.
- Emilio Gabba (a cura di), Introduzione alla storia di Roma, Milano, LED,
  1999, ISBN 88-7916-113-X.
- Mario Liverani, Antico Oriente. Storia, società, economia, Bari-Roma,
  Laterza, 2009, ISBN 978-88-420-9041-0.
- Chris Peter e Stringer Andrews, Storia completa dell'evoluzione umana,
  Modena, Logos, 2006, ISBN 88-7940-401-6.
- Kate Santon, Liz McKay e Caterina Caravaggi (a cura di), Atlante storico
  mondiale, Milano-Bath (Somerset), Gribaudo - Parragon, 2007, ISBN
  978-88-7906-286-2.
- Michail Ivanovič Rostovcev e M.L. Paradisi, Storia del mondo antico
  (Oriente e Grecia; Roma), 2 volumi, Milano, Bompiani, 1999, ISBN
  88-452-4210-2.
- Francisco Villar, Gli Indoeuropei e le origini dell'Europa, Bologna, Il
  Mulino, 1997, ISBN 88-15-05708-0.

Voci correlate

- Preistoria
- Cronologia
- Cronologia della storia antica
- Vicino Oriente antico
- Protostoria del Vicino Oriente
- Storia del Vicino Oriente antico
- Età del rame
- Età del bronzo
- Età del ferro
- Antico Egitto
- Grecia antica
- Storia romana

Altri progetti

- Wikisource contiene redatte nell'antichità
- Wikimedia Commons contiene immagini o altri file su storia antica

Collegamenti esterni

- Storia antica, in Thesaurus del Nuovo soggettario, BNCF, marzo 2013.

Età del rame

L'Età del rame, indicata anche con i termini Eneolitico, Calcolitico o
Cuprolitico, è un periodo della Preistoria considerato come la tappa di
transizione tra le industrie litiche del Neolitico (età della pietra
levigata) e la nascente metallurgia dell'Età del bronzo.¹

Caratteri generali

In quest'epoca i metalli come oro, argento e rame sono utilizzati nel
quadro di un artigianato secondario, mentre la parte essenziale degli
strumenti rimane di pietra o di osso, ricavati con le già note arti della
scheggiatura e della levigatura.

La letteratura scientifica europea spesso evita il termine "Calcolitico",
preferendo "Età del rame", mentre gli archeologi del Vicino Oriente lo
impiegano abitualmente. L'Età del rame nel Vicino Oriente antico, nel
Caucaso e nei territori indiani inizia alla fine del V millennio a.C.²

A differenza di quello del bronzo e del ferro, l'utilizzo del rame sembra
essere coesistito per un lungo periodo con quello della pietra, senza
apportare grandi sconvolgimenti socio-economici nelle civiltà che lo
conoscevano. I ritrovamenti archeologici attestano inoltre che l'utilizzo
del rame riguarda culture contemporanee e vicine ad altre che lo ignoravano
e ad altre ancora che già possedevano il bronzo.

Questa scarsa incidenza dell'utilizzo del rame sulle culture preistoriche
si deve probabilmente spiegare con le difficoltà e gli scarsi benefici di
questa nuova tecnica. Il rame si può raccogliere allo stato naturale (rame
nativo) in modeste quantità e il minerale deve essere martellato prima di
essere fuso a circa 1000 °C. La produzione è dunque casuale a confronto con
l'industria litica e riguarda principalmente pezzi di modeste dimensioni,
mentre le produzioni litiche sono generalmente più raffinate.

In Europa

Nell'Europa occidentale l'iniziale diffusione di un artigianato in rame, a
partire dalla metà del III millennio a.C. potrebbe essere avvenuta a
partire dalle regioni dell'Egeo grazie a una via commerciale danubiana, ma
sembra comunque essere stata molto limitata. Sulla costa atlantica la più
importante produzione metallica, sembra essere stata quella dell'oro, fino
all'introduzione del bronzo che segna il vero inizio dell'Età dei metalli.

Tra le caratteristiche delle culture calcolitiche europee si riconoscono:

- La tecnica litica del "ritocco a pressione", che permetteva una finezza
  ineguagliata per mezzo del distacco successivo di piccole schegge di
  materiale;
- L'incremento delle pratiche agricole grazie anche all'aratro (il cui uso
  è attestato anche in ambito rituale nell'area megalitica di
  Saint-Martin-de-Corléans ad Aosta, a ulteriore riprova della fondamentale
  importanza di questo strumento nella vita produttiva);
- L'emergere di differenze sociali e di ruoli di potere e controllo,
  indiziati dai dati provenienti dai contesti funerari e dall'iconografia
  figurativa dei reperti studiati.

Tra le evidenze archeologiche e monumentali principali dell'Età del Rame si
annoverano:

- Il bicchiere campaniforme, presente in molte regioni del Mediterraneo
  occidentale e dell'Europa;
- La costruzione di megaliti, in particolare sulla costa atlantica europea
  (Carnac in Bretagna, Stonehenge in Inghilterra), le statue stele e le
  stele antropomorfe nelle regioni mediterranea e alpina (Francia
  meridionale, Corsica, Sardegna, Lunigiana, Aosta e Sion in Svizzera, Arco
  in Trentino), oltre alle incisioni rupestri, rinvenute nelle Alpi Retiche
  (Valtellina, Val Camonica, Alto Adige) e Marittime (Monte Bego).
- I megaliti della Bulgaria databili tra il 4500 e il 4000 a.C.;
- I megaliti svizzeri riconducibili alla cultura di Pfyn e databili intorno
  al 3700 a.C.;
- Il corpo mummificato di un uomo preistorico (tra i più recenti
  ritrovamenti), noto come la mummia del Similaun e successivamente
  soprannominato Ötzi. Questi nomi derivano da quello del luogo del
  ritrovamento, il ghiacciaio del Similaun, nelle Alpi Venoste al confine
  tra l'Alto Adige e la valle di Ötz in Austria. Tra gli oggetti rinvenuti
  nel 1991 assieme al corpo, datato al 3.330 a.C., c'era anche un'ascia in
  rame, il che indica che la lavorazione del metallo in questa parte
  dell'Europa era già presente almeno 5.300 anni fa, cioè 500 anni prima di
  quanto precedentemente ritenuto.³
- Un successivo ritrovamento di un'ascia di rame a Prokuplje in Serbia,
  datata al 5.500 a.C., che ha ulteriormente anticipato a 7.500 anni fa
  l'utilizzo di oggetti in rame.⁴

In Africa

In Egitto nel sito di Naqada (4000-3200 a.C. circa), vi sono asce piatte,
ceselli, coltelli con manico in osso e spille, riferibili all'Età del Rame.

In Asia

Sud asiatico

Gli abitanti di Mehrgarh in Asia meridionale avevano strumenti in rame tra
il 7700 e il 3300 a.C.⁵

Est asiatico

Nel V millennio a.C. iniziano ad apparire manufatti in rame nell'Asia
orientale, appartenenti a culture quali la Jiangzhai e la Hongshan.

Ovest asiatico

A Cipro, indubbiamente per influsso anatolico, si ritrovano oggetti in rame
nel sito di Ambelikou, dove la ceramica rossa permette la datazione a un
periodo compreso tra il 2300 e il 2000 a.C.

A Troia gli scavi di Schliemann ne rivelano la presenza già nei livelli più
antichi; gli oggetti in rame si moltiplicano poi ai livelli II e III
(2300-2100 a.C.).

In Mesoamerica

Meno comunemente, per le civiltà mesoamericane, il termine di Età del rame
viene applicato al periodo in cui esse iniziarono ad usare il rame a
seguito del contatto con i conquistatori europei.⁶

Note

[1] eneolìtico, in Treccani.it – Vocabolario Treccani on line, Istituto
  dell'Enciclopedia Italiana, 15 marzo 2011. URL consultato il 7 maggio
  2015.
[2] "Le Muse", De Agostini, Novara, 1965, Vol. IV, pag.353
[3] Oetzi: The 5000 Year Old Murder Case --SOLVED!
  http://www.mondovista.com/oetzi.html
[4] Ancient axe find suggests Copper Age began earlier than believed
[5] Possehl, Gregory L. (1996). Mehrgarh in Oxford Companion to
  Archaeology, a cura di Brian Fagan. Oxford University Press.
[6] T.C. Pleger (2000) The Old Copper Complex of the Western Great Lakes

Altri progetti

- Wikimedia Commons contiene immagini o altri file su Età del rame

Età del bronzo

L'età del bronzo indica, rispetto a una data società preistorica o
protostorica, il periodo caratterizzato dall'utilizzo sistematico ed esteso
della metallurgia del bronzo che, per quanto riguarda l'Europa, si estende
dal 3500 a.C. al 1200 a.C. circa. Tale utilizzo potrebbe essere basato
sulla fusione locale di rame e stagno estratti dai minerali oppure, come
nel caso della Scandinavia, dal commercio del bronzo dalle aree di
estrazione e/o produzione verso altre zone.

La denominazione è stata introdotta dal religioso francese Nicolas Mahudel¹
, il quale osservò che le sepolture dove si trovavano urne più rovinate
generalmente contenevano oggetti di bronzo, mentre i manufatti di ferro
erano presenti nelle tombe più recenti. La suddivisione fu successivamente
ripresa dal ricercatore danese Christian Jürgensen Thomsen nel 1816 per la
sua opera di classificazione delle antichità nazionali.

Generalità sulla prima metallurgia

Riguardo alla metallurgia, i minerali allo stato naturale contengono
tipicamente arsenico come comune impurità. I minerali di rame/stagno sono
rari e ciò è confermato dal fatto che non c'erano bronzi di stagno
nell'Asia prima del 3000 a.C. L'età del bronzo viene considerata come la
seconda parte di un sistema definito "delle tre età", in riferimento alle
società pre- e proto-storiche, sebbene ci siano alcune culture che hanno
ampia documentazione scritta durante la loro età del bronzo. In questo
sistema, in alcune aree del mondo, l'età del bronzo seguiva quella
neolitica. D'altra parte, in molte parti dell'Africa subsahariana, il
neolitico è seguito direttamente dall'età del ferro. In alcune parti del
mondo l'età del rame segue quella neolitica e precede l'età del bronzo.

Oggi è generalmente ammesso che questo periodo succeda al calcolitico e
preceda l'età del ferro. Dunque, come per gli altri periodi della
preistoria, i suoi limiti cronologici variano notevolmente secondo
l'ambiente geografico e culturale considerato. Nella civiltà latina, ad
esempio, la distinzione tra rame e bronzo non era prevista neanche
nell'ambito linguistico, e veniva usato lo stesso termine (aes, per il
rame, e successivamente anche aes cuprum o solo cuprum, termine derivato
dal fatto che importanti miniere erano state trovate nell'isola di Cipro)
per indicare i due metalli. Nei forni di fusione la lega rame-stagno, cioè
il bronzo, nacque probabilmente per l'aggiunta casuale di minerali misti
contenenti tale elemento e solo in un secondo tempo ci si rese conto delle
migliorate proprietà di resistenza meccanica e di aspetto. L'età del bronzo
viene generalmente suddivisa in Bronzo antico, Bronzo medio, Bronzo recente
e Bronzo finale e questi periodi, che servono come riferimento alla maggior
parte delle cronologie, sono ulteriormente suddivisi in modo diverso
regione per regione.

L'età del bronzo è ben conosciuta nell'Europa continentale, nelle regioni
dell'Egeo, nel Vicino Oriente e in Cina, nella quale coincide con la
dinastia Shang.

È notevole il fatto che in America Latina le civiltà andine conobbero,
nella loro fase di massimo sviluppo, una metallurgia basata sull'oro e sul
rame fino alla conquista spagnola, mentre le civiltà mesoamericane come i
Maya e gli Aztechi non fossero andati oltre il neolitico. All'arrivo di
Hernán Cortés i guerrieri aztechi affrontarono i fucili dei conquistadores
spagnoli con lance a punta di ossidiana.

Origini temporali del bronzo

Il luogo e il tempo dell'invenzione del bronzo sono controversi. È
possibile che la metallurgia del bronzo fosse stata inventata
indipendentemente nella cultura Majkop del Caucaso settentrionale,
risalente alla metà del IV millennio a.C., cosa che ne farebbe i
fabbricanti del bronzo più antico mai conosciuto; ma altri datano gli
stessi reperti della cultura Majkop alla metà del III millennio a.C.
Tuttavia, questa cultura aveva soltanto il bronzo d'arsenico, una lega che
si trova già allo stato naturale. Il bronzo di stagno, che si sviluppò più
tardi, richiede tecniche più sofisticate di produzione: lo stagno deve
essere estratto dalla miniera (principalmente come cassiterite, minerale
dello stagno) e fuso separatamente, aggiunto dunque poi al rame liquefatto
per formare la lega del bronzo.

Vicino Oriente

La periodizzazione per l'età del bronzo nel Vicino Oriente antico è la
seguente:

Mesopotamia

In Mesopotamia l'età del bronzo inizia intorno al 2900 a.C., nel tardo
periodo di Uruk, abbracciando l'antico periodo dinastico di Sumer, l'Impero
accadico, i periodi antico babilonese e antico assiro e il periodo
dell'egemonia cassita.

Antico Egitto

Nell'Antico Egitto, l'età del bronzo inizia nel periodo protodinastico,
3150 a.C. ca.

- Antica età del bronzo
  + Antico periodo dinastico dell'Egitto
  + Antico Regno
  + Primo periodo intermedio dell'Egitto
- Media età del bronzo
  + Medio Regno d'Egitto
  + Secondo periodo intermedio dell'Egitto (Hyksos)
- Tarda età del bronzo
  + Nuovo Regno

Anatolia

- Impero ittita
- Arzawa
- Assuwa

Altopiano persiano

- Elam
- Konar Sandal
- Cultura di Kulli
- Tepe Siyalk
- Complesso archeologico battriano-margiano

Caucaso

Alcuni studiosi datano diversi manufatti in bronzo arsenicale della cultura
Majkop, nel Caucaso settentrionale, alla metà del IV millennio a.C.²

Asia centrale

I Monti Altai, in quelle che sono attualmente la Russia meridionale e la
Cina centrale, sono stati identificati come la zona di origine di un enigma
culturale definito fenomeno Seima-Turbino.³ Si è congetturato che in questa
regione, all'inizio del II millennio a.C. circa, la situazione climatica
abbia creato mutamenti ecologici, economici e politici, che innescarono una
rapida e massiccia migrazione di popoli verso ovest, nell'Europa
nord-orientale e verso est, nella Cina sud-orientale, Vietnam e Thailandia
attraverso una frontiera lunga quasi 4.000 miglia.³ Questa migrazione ebbe
luogo nel giro di cinque o sei generazioni e condusse, dalla Finlandia a
ovest fino alla Thailandia a est, i popoli che utilizzavano la stessa
tecnologia metallurgica e, in alcune aree, l'allevamento e il maneggio del
cavallo.³ Si è ulteriormente ipotizzato che questo fenomeno possa essere
visto come il veicolo attraverso il quale il gruppo delle lingue uraliche,
diffondendosi attraverso Europa e Asia, produsse in definitiva 39 lingue
moderne incluso ungherese, finnico, estone e lappone.³

Valle dell'Indo

L'età del bronzo nel subcontinente indiano esordisce intorno al 3300 a.C.
con la nascita della civiltà della valle dell'Indo. Gli abitanti
dell'antica valle dell'Indo, gli harappa, svilupparono nuove tecniche nella
metallurgia producendo rame, bronzo, piombo e stagno.

L'età del bronzo indiano termina all'inizio del periodo vedico dell'età del
ferro (1500–500 a.C.), vale a dire durante la cultura degli harappa,
risalente al 1700-1300 a.C., che si sovrappone al periodo di transizione
tra l'età del bronzo e quella del ferro, rendendo difficile individuare con
precisione la vera fine dell'età del bronzo indiana.

Estremo Oriente

Cina

Gli storici sono concordi riguardo alle date che sarebbero attribuite
all'"età del bronzo" in Cina. La difficoltà risiede di per sé nella
definizione di "età del bronzo", poiché essa viene applicata per
significare un periodo nella storia europea e medio-orientale, quando gli
utensili in bronzo rimpiazzarono quelli in pietra, più tardi sostituiti da
quelli in ferro. In questi luoghi, dunque, l'elemento della nuova età
rendeva obsoleto quello vecchio. In Cina, invece, ogni tentativo di
stabilire un certo gruppo di date per il bronzo viene reso complicato da
due fattori: l'arrivo della tecnologia del ferro e la persistenza di
strumenti in bronzo, armi e vasi sacri. I manufatti dell'antico bronzo
vengono trovati nel sito della cultura di Majiayao (3100-2700 a.C.) e da
allora nella società del bronzo gradualmente si accrescono.

La metallurgia del bronzo in Cina trae origine dalla cultura di Erlitou,
che alcuni storici pensano di collocare dentro un arco di tempo incluso in
quello della Dinastia Shang.⁴ Altri credono che i siti di Erlitou
appartengano alla precedente Dinastia Xia.⁵ La National Gallery of Art
statunitense definisce l'età del bronzo cinese come il «...periodo
approssimativamente compreso tra il 2000 e il 771 a.C.», un arco di tempo
che inizia con la cultura di Erlitou e termina bruscamente con la
disintegrazione del regno della dinastia occidentale Zhou.⁶ Benché ciò
fornisca una concisa intelaiatura di riferimenti, predomina la continua
importanza del bronzo nella metallurgia e cultura cinese. Poiché questo è
significativamente più tardo della scoperta del bronzo in Mesopotamia, la
tecnologia del bronzo potrebbe essere stata importata in Cina piuttosto che
scoperta in modo indipendente.⁷

Il ferro viene scoperto nel periodo Zhou, ma il suo uso non è molto esteso.
Quando la letteratura cinese risalente al VI secolo a.C. attesta la
conoscenza della fusione del ferro, il bronzo continua ancora a occupare un
posto significativo nei documenti archeologici e storici ancora per qualche
tempo.⁸ Lo storico W. C. White ipotizza che il ferro non soppianti il
bronzo se non «...dopo la fine della dinastia Zhou (481 a.C.)» e che i vasi
in bronzo sostituiscano completamente la maggioranza di quelli in metallo
attraverso il più tardo periodo Han, o il 221 d.C.⁹

I manufatti cinesi in bronzo generalmente sono utilitaristici (come punte
di lancia o teste di ascia), o ritualistici, come i numerosi grandi tripodi
sacrificali. Tuttavia, anche alcuni degli oggetti più utilitaristici recano
i marchi di più elementi sacri. Il cinese incise tutti gli oggetti in
bronzo con tre tipi di motivi principali: demoni, animali simbolici e
simboli astratti.¹⁰ Alcuni grandi bronzi recanti iscrizioni hanno aiutano
storici e archeologi a collegare insieme la storia della Cina, specialmente
durante il periodo Zhou.

I bronzi del periodo Zhou Occidentale documentano grandi porzioni di storia
non rintracciabili nei testi esistenti, e spesso composti da persone di
vario rango e possibilmente classe sociale. Inoltre, il bronzo conferisce
al documento così preservato una permanenza inalterata non goduta invece
dai manoscritti.¹¹ Queste iscrizioni possono essere generalmente suddivise
in quattro parti: un riferimento a data e luogo, la denominazione di eventi
commemorati, la lista di doni concessi all'artigiano in cambio del bronzo,
e una dedica.¹² I punti relativi di riferimento in questi vasi consentono
agli storici di collocare la maggior parte dei vasi dentro un certo arco di
tempo del periodo Zhou occidentale, permettendo loro di tracciare
l'evoluzione dei vasi e gli eventi in essi registrati.¹³

Sud-Est Asiatico

Risalenti al neolitico, i primi tamburi in bronzo, i cosiddetti tamburi di
Dong Son, sono stati scoperti "nel" e "intorno alla" regione del delta del
Fiume Rosso nel Vietnam e nella Cina meridionale. Questi vengono correlati
alla cultura preistorica vietnamita di Đông Sơn.

Nel Ban Chiang (Thailandia, Sud-Est Asiatico) sono stati scoperti manufatti
in bronzo risalenti al 2100 a.C.¹⁴

Nel Nyaunggan, durante gli scavi, sono stati trovati utensili in bronzo
birmani insieme a manufatti in ceramica e pietra. La datazione attualmente
è ancora ampia (3500–500 a.C.).¹⁵

Penisola coreana

Il medio periodo della cultura della ceramica di Mumun, nella penisola
coreana meridionale, gradualmente adottò la produzione del bronzo (700–600?
a.C. ca.) dopo un periodo in cui i pugnali stile Liaoning e altri manufatti
in bronzo venivano barattati fin nelle zone interne della penisola
meridionale (900–700 a.C. ca.). I pugnali in bronzo conferivano prestigio e
autorità ai personaggi che li brandivano e venivano sepolti insieme a loro,
dentro sepolture megalitiche nobiliari dei centri costieri meridionali,
come il sito di Igeum-dong. Il bronzo fu un elemento importante nelle
cerimonie e nelle offerte mortuarie fino al 100 d.C.

Steppe del Ponto e del Caspio

Europa

Europa centrale

Nell'Europa Centrale l'antica cultura di Unetice (1800–1600 a.C.) dell'età
del bronzo comprende numerosi gruppi più piccoli come le culture di
Straubing, Adlerberg e Hatvan. Alcune sepolture molto ricche, come una
localizzata a Leubingen, con doni mortuari lavorati in oro, indica un
incremento della stratificazione sociale sempre presente nella cultura di
Unetice. Dappertutto i cimiteri di questo periodo sono rari e di piccola
dimensione. La cultura di Unetice viene seguita dalla cultura dei tumuli
nella media età del bronzo (1600–1200 a.C.), caratterizzata da sepolture in
tumuli con inumazione. Negli affluenti ungheresi del Körös, l'antica età
del bronzo vide per prima l'introduzione della cultura di Mako, seguita
dalla culture di Ottomany e Gyulavarsand.

La cultura dei campi di urne (1300–700 BCE), della tarda età del bronzo, è
caratterizzata da sepolture con cremazione. Essa comprende la cultura
lusaziana nella Germania orientale e Polonia (1300–500 a.C.) che continua
nell'età del ferro. L'età del bronzo del Centro Europa è seguita dalla
cultura di Hallstatt (700–450 a.C.) dell'età del ferro.

I siti importanti comprendono:

- Biskupin (Polonia)
- Nebra (Germania)
- Vráble (Slovacchia)
- Zug-Sumpf, Zug, Svizzera

L'età del bronzo nel Centro Europa è stata descritta nello schema
cronologico dal tedesco, esperto in preistoria, Paul Reinecke. Egli
descrive il periodo del Bronze A1 (Bz A1) (2300-2000 a.C.: pugnali
triangolari, asce piatte, protezioni da polso in pietra (wrist-guards),
punte di frecce in selce) e il periodo del Bronze A2 (Bz A2) (1950-1700
a.C.: pugnali con impugnatura metallica, asce bordate, alabarde, spilli con
teste sferiche perforate, solidi braccialetti) e le fasi Hallstatt A e B
(Ha A e B).

Egeo

L'età del bronzo nell'Egeo inizia intorno al 3000 a.C., quando le civiltà
per prime stabilirono una rete commerciale a lungo raggio. Questa rete
importava stagno e carbone a Cipro, dove veniva estratto il rame, che
insieme allo stagno formavano il bronzo. Gli oggetti in bronzo venivano
esportati in lungo e in largo, agevolando i rapporti commerciali. Le
analisi isotopica dello stagno in alcuni oggetti in bronzo del bacino del
Mediterraneo indicano come esso provenisse dalla lontana Gran Bretagna.

La conoscenza della navigazione era ben sviluppata in questo tempo e
raggiungeva un culmine di abilità insuperata (eccetto dai marinai
polinesiani) fino al 1750 dell'era volgare, quando venne scoperto (o forse
riscoperto) un metodo per determinare la longitudine.

La civiltà minoica basata su Cnosso sembra avesse coordinato e difeso il
suo commercio nell'età del bronzo.

Una mancanza cruciale in questo periodo era che i metodi moderni di
contabilità non erano disponibili. Numerose autorità credono che gli
antichi imperi fossero propensi a sottovalutare gli alimenti base a favore
di quelli voluttuari e a causa di ciò fossero periti, per le carestie
create da un commercio non economico.

Collasso nell'Egeo

Come l'età del bronzo finì in questa regione è ancora in fase di studio.
C'è l'evidenza che l'amministrazione micenea dell'impero commerciale
regionale seguisse il declino della supremazia minoica. Esistono anche
attestazioni che avvalorano l'ipotesi che molti stati clienti minoici
persero gran parte delle loro rispettive popolazioni a causa di carestie
estreme e/o pestilenza e di conseguenza ciò starebbe ad indicare che la
rete commerciale possa avere fallito in un qualche punto, ostacolando così
il commercio che avrebbe precedentemente alleviato tali carestie, impedendo
alcune forme di malattie da denutrizione. È noto inoltre che il granaio
dell'impero minoico, l'area nord del Mar Nero, in modo consequenziale perse
improvvisamente porzioni significative della sua popolazione e
probabilmente anche la capacità di una coltivazione che soddisfacesse le
richieste della rete commerciale.

Una recente ricerca ha screditato la teoria riguardo al fatto che
l'esaurimento delle foreste cipriote possa aver causato la fine del
commercio del bronzo, avendo esse fama di essere esistite fino a tempi
posteriori, ma le prove hanno mostrato che la produzione di carbone sulla
scala necessaria per la produzione del bronzo (nella tarda età del bronzo)
le avrebbe esaurite in meno di cinquant'anni.

Una teoria ipotizza che quando gli strumenti in ferro divennero di uso
molto comune, la principale giustificazione del commercio dello stagno finì
e che la rete commerciale abbia cessato di funzionare come prima. Le
singole colonie dell'impero minoico allora soffrirono siccità, carestia,
guerra, o in qualche modo una combinazione di questi fattori e perciò non
ebbero più nessuno accesso alle ampie risorse di un impero da cui avrebbero
potuto facilmente essere ottenute.

Un altro gruppo di teorie considera la stessa Cnosso. L'eruzione di Thera
avvenne in questo periodo, 110 chilometri a nord di Creta. Alcuni
specialisti congetturano che uno tsunami, originato a Thera, abbia
distrutto le città cretesi. Altri dicono che forse lo tsunami distrusse la
flotta cretese nei suoi ricoveri portuali, facendo sì che d'allora in poi
essa abbia perduto battaglie navali cruciali; in questo modo, con l'evento
del TMIB/TMII (1450 a.C. ca.), le città di Creta bruciarono, dando così
modo alla civiltà micenea di impossessarsi facilmente di Cnosso. Se
l'eruzione ebbe luogo nel tardo XVII secolo a.C. (come pensano oggi molti
cronologisti), allora i suoi effetti immediati appartengono alla media età
del bronzo fino alla transizione della tarda età del bronzo, e non in modo
circoscritto alla fine della tarda età del bronzo; ma potrebbero avere
comunque scatenato l'instabilità che condusse al collasso, prima di Cnosso
e dunque di tutta la società dell'età del bronzo. Una tale teoria mette in
conto il ruolo dell'abilità cretese nell'amministrazione dell'impero, dopo
Thera. Se questa abilità era concentrata a Creta, allora i micenei, quando
vennero ad amministrarne il suo impero, potrebbero aver fatto una politica
decisamente errata dal punto di vista commerciale.

I ritrovamenti archeologici più recenti, sull'isola di Thera (più
comunemente nota oggi come Santorini), suggeriscono che il centro della
civiltà minoica al tempo dell'eruzione si trovasse effettivamente su
quest'isola piuttosto che a Creta. Secondo questa teoria, la catastrofica
perdita del centro politico, amministrativo ed economico provocata
dall'eruzione, come pure il danno aggiuntivo dello tsunami subito dalle
città costiere e dai villaggi di Creta, precipitassero i minoici in una
fase di repentino declino. Un'entità politica indebolita con una capacità
economica e militare ridotta faceva sì che le mitiche ricchezze fossero
allora più facilmente vulnerabili per i predatori umani. In realtà,
l'eruzione di Santorini viene di solito datata al 1630 a.C. ca. La Grecia
micenea entra per la prima volta nella documentazione storica soltanto
poche decadi più tardi, 1600 a.C. ca. Così, i successivi assalti micenei
condotti a Creta (1450 a.C. ca.) e a Troia (1250 a.C. ca.) non rivelano
altro che continue e costanti invasioni greche sul mondo minoico
indebolito.

Ognuna di queste teorie è convincente e tutti i loro aspetti possono avere
qualche validità nel descrivere la fine dell'età del bronzo in questa
regione.

Italia

In Italia il bronzo è l'elemento maggiormente diffuso nelle regioni
centro-settentrionali. Il bronzo è diffuso anche nelle due isole maggiori,
Sardegna (Cultura di Bonnanaro, Civiltà nuragica) e in misura minore in
Sicilia dove è associato alla cultura di Castelluccio. di Thapsos e di
Cassibile, ovvero a Lipari di Capo Graziano e del Milazzese. Nella fase
centrale si inserisce sulla rocca di Lipari, fortezza naturale, una colonia
di Micenei e sorge un agglomerato a grandi capanne. La struttura sociale si
differenzia notevolmente e nascono dei veri e propri villaggi
specializzati, caratterizzati quasi ovunque da capanne in forma circolare.
Le sepolture, più spesso per inumazione o in enchitrismoi rispecchiano la
differenziazione sociale. In alcuni siti i diffondono le piccole tombe a
corridoio o a pozzo e con volta a tholos spesso ipogeiche, scavate nella
roccia, inizialmente mediati dalla cultura maltese di Tarxién. Si assiste
anche ad un progressivo fenomeno di fortificazione dei villaggi costieri.

In Sicilia compare una nuova Cultura, che utilizza come luoghi di sepoltura
piccoli edifici con strutture portanti a forma di dolmen¹⁶ . Questa
ulteriore facies preistorica sembra essersi trasferita dalla Sardegna nella
parte occidentale siciliana, là dove sarebbe esistito un secondo snodo
mercantile (l'altro, anche se in fase calante, era operativo da molto più
tempo alle isole Eolie) che regolava i traffici tra la Sicilia
centro-occidentale, la Sardegna e la penisola iberica da una parte,
l'Oriente mediterraneo dall'altra; il popolo portatore di queste originali
architetture, utilizzate già da tempo nell'occidente atlantico, potrebbe
avere avuto una parte non indifferente nella scomparsa della Civiltà
maltese di Tarxién¹⁷ . Intorno alla seconda metà del XIII sec. a. C. si
afferma nell'isola la cultura del Bronzo finale: la rocca di Lipari sarà
occupata da un nuovo gruppo etnico, il quale, distaccatosi da un'antica
popolazione stanziata nell'Italia meridionale, gli "Ausoni" o "Aurunci"¹⁸ ,
qui passerà alla Storia sotto il nome di Siculi.

Penisola Iberica, Francia

Gran Bretagna

Nella Gran Bretagna, l'età del bronzo viene considerata come il periodo che
va dal 2100 al 750 a.C. La migrazione portò nuove genti dal continente
sulle isole. Recenti ricerche riguardo agl'isotopi contenuti nello smalto
dentale dei corpi trovati nelle tombe dell'antica età del bronzo intorno a
Stonehenge, indicano che almeno qualcuno dei migranti proveniva dall'area
dell'attuale Svizzera. La cultura del vaso campaniforme mostrava
comportamenti diversi rispetto a quelli del popolo più arcaico del
neolitico, un mutamento culturale senz'altro significativo. Si è supposto
che l'integrazione fosse stata pacifica, dato che molti arcaici siti di
tipo henge vennero apparentemente adottati dai nuovi arrivati. In questo
periodo la ricca cultura del Wessex si sviluppò nella Britannia
meridionale. Inoltre, durante l'età del bronzo, il clima venne
deteriorandosi: laddove una volta era caldo e secco, esso diventava molto
più umido, costringendo così la popolazione ad abbandonare i siti
facilmente difesi nelle colline e nelle fertili valli.

Le grandi fattorie con bestiame si svilupparono nei bassopiani che sembrano
avere contribuito alla crescita economica e suggerito la deforestazione,
sempre in aumento. La cultura di Deverel-Rimbury inizia ad emergere nella
seconda metà della media età del bronzo (1400–1100 a.C. ca.) sfruttando
queste condizioni. Nelle regioni di Devon e Cornovaglia c'erano le maggiori
fonti di stagno per molta parte dell'Europa occidentale e il rame veniva
estratto dai siti come la miniera di Great Orme nel Galles settentrionale.
I gruppi sociali sembrano essere stati tribali, ma con una crescente
complessità e gerarchie che ormai diventavano evidenti. Inoltre, la
sepoltura dei morti, che fino ad allora era stata comune, divenne più
individuale. Per esempio, mentre nel neolitico una grande chambered cairn
(lett. tumulo provvisto di camere) o long barrow (lett. lungo tumulo)
veniva usata per ospitare il morto, l'antica età del bronzo vide persone
sepolte in barrows (tumuli) individuali (anche comunemente noti e segnati
sulle moderne carte geografiche militari britanniche come Tumuli), o
talvolta in ciste coperte con tumuli.

La più grande quantità di oggetti in bronzo trovati in Inghilterra venne
scoperta nell'East Cambridgeshire, dove i reperti più importanti vennero
recuperati a Isleham (più di 6500 pezzi).¹⁹ Significativo il pugnale di
Oxborough.

Barche nell'età del bronzo

- Imbarcazione dell'età del bronzo di Dover — il più antico battello d'alto
  mare costruito con tavole
- Imbarcazione di Ferriby
- Tesoro di Langdon Bay — vedi anche Museo di Dover
- (EN) Sommozzatori portano alla luce un tesoro dell'età del bronzo al
  largo di Devon, news.bbc.co.uk.
- (EN) Reperti di Moor Sands, inclusa una ragguardevole spada ben
  conservata e completa che ha paralleli con il materiale proveniente dal
  bacino della Senna, nella Francia settentrionale,
  english-heritage.org.uk.

Irlanda

L'età del bronzo in Irlanda incomincia intorno al 2000 a.C., quando il rame
venne utilizzato in insieme allo stagno per fabbricare asce piatte del tipo
Ballybeg e oggetti metallici associati. Il periodo precedente è conosciuto
come età del rame ed è caratterizzato dalla produzione di asce piatte,
pugnali, alabarde e punteruoli in rame. Il periodo viene diviso in tre
fasi: "antica età del bronzo" (2000–1500 a.C.), "media età del bronzo"
(1500–1200 a.C.), e "tarda età del bronzo" (1200–500 a.C. ca.). L'Irlanda è
anche nota per un numero relativamente grande di sepolture dell'antica età
del bronzo.

Uno dei tipi di manufatti caratteristici dell'antica età del bronzo in
Irlanda è l'ascia piatta. Ci sono cinque tipi principali di asce piatte:
Lough Ravel (2200 a.C. ca.), Ballybeg (2000 a.C. ca.), Killaha (2000 a.C.
ca.), Ballyvalley (2000 ca.–1600 a.C.), Derryniggin (1600 a.C. ca.), e
numerosi lingotti a forma d'ascia.²⁰

Nord Europa

Americhe

La civiltà Inca del Sud America scopre e sviluppa in modo indipendente la
metallurgia del bronzo²¹ La successiva apparizione di una limitata fusione
di bronzo nel Messico occidentale (vedi Metallurgia nel Mesoamerica
pre-colombiano) suggerisce un contatto di quella regione con gli Incas
oppure la scoperta autonoma di questa tecnologia.

Note

[1] La teoria fu esposta per la prima volta il 12 settembre 1734 davanti
  all'Académie des inscriptions et belles-lettres e poi pubblicata nel 1740
  con il titolo "Les Monumens les plus anciens de l'industrie des hommes,
  des Arts et reconnus dans les pierres de Foudres" cfr. Hamy, M.E.T.
  "Matériaux pour servir à l'histoire de l'archéologie préhistorique" in
  Revue archéologique, 1906, 4ª serie, N°7 (marzo–aprile), pp. 239–259
[2] (EN) Philip L. Kohl, The making of bronze age Eurasia, p. 58
[3] David Keys, Studenti scoprono il codice di un antico enigma, in BBC
  History Magazine, vol. 10, gennaio 2009, p. 9.
[4] K. C. Chang, Studi di archeologia Shang, 1. Yale University Press,
  1982, pp. 6–7
[5] K. C. Chang, Studi di archeologia Shang, Yale University Press, 1982,
  p. 1.
[6] (EN) Archeologia cinese didattica, parte II — NGA
[7] (EN) Li-Liu, Il neolitico cinese, Cambridge University Press, 2005
[8] (EN) N. Barnard, Fusione del bronzo e leghe del bronzo nell'antica
  Cina, The Australian National University and Monumenta Serica, 1961, p.
  14.
[9] (EN) W. C. White, Cultura del bronzo dell'antica Cina, University of
  Toronto Press, 1956, p. 208.
[10] (EN) E. Erdberg, Bronzi cinesi antichi, Siebenbad-Verlag, 1993, p. 20.
[11] (EN) E. L. Shaughnessy, Fonti della storia della dinastia Zhou
  occidentale, University of California Press, 1982, pp. XV–XVI.
[12] (EN) E. L. Shaughnessy, Sorgenti della storia della dinastia Zhou
  occidentale, University of California Press, 1982, pp. 76–83.
[13] (EN) E. L. Shaughnessy, Fonti della storia della dinastia Zhou
  occidentale, p. 107
[14] (EN) Bronzo da Ban Chiang, Thailandia: Uno sguardo dal laboratorio
[15] (EN) Città di Nyaunggan - Siti archeologici nel Myanmar
[16] Salvatore Piccolo, op.cit.
[17] Salvatore Piccolo, ibidem, pp. 57-60.
[18] Bernabò Brea Luigi, La Sicilia prima dei Greci, Il Saggiatore, Milano
  1958.
[19] Hall e Coles, Indagine sulla zona di Fenland: un saggio su paesaggio e
  persistenza, pp. 81–88.
[20] Waddell; Eogan.
[21] metallurgia Inca.

Bibliografia

- (EN) George Eogan, I tesori dell'età del bronzo irlandese, Dublino,
  University College, 1983, 331 p., ISBN 0-901120-77-4
- (EN) John Coles e David Hall, Indagine sulla zona di Fenland: un saggio
  su paesaggio e persistenza, notizia archeologica 1, Londra, English
  Heritage, 1994, 170 p., ISBN 1-85074-477-7
- (EN) E. Pernicka, C. Eibner, Ö. Öztunah, G.A. Wagener, () Metallurgia
  dell'età del bronzo nell'Egeo nord-orientale, In: G.A. Wagner, E.
  Pernicka e H-P. Uerpmann, (eds.), Troia and the Troad: scientific
  approaches, Natural science in archaeology, Berlino, Londra, Springer,
  2003, pp. 143–172 ISBN 3-540-43711-8
- Salvatore, Piccolo (2007), Antiche Pietre: La Cultura dei Dolmen nella
  Preistoria della Sicilia sud-orientale, Siracusa, Morrone ed., ISBN
  978-88-902640-7-8. →(EN) Ancient Stones: The Prehistoric Dolmens of
  Sicily, Abingdon (UK), Brazen Head Publishing, 2013, ISBN
  978-0-9565106-2-4.
- (EN) John Waddell, L'archeologia preistorica in Irlanda, Galway
  University Press, 1998, 433 p., ISBN 1-901421-10-4
- (EN) Siklosy et al., Evento vulcanico nell'età del bronzo registrato
  nelle stalagmiti tramite studi combinati su isotopi e elementi in tracce.
  Comunicazioni rapide nella spettrometria di massa, 23/6/2009, pp.
  801–808. [DOI: 10.1002/rcm.3943] abstract

Altri progetti

- Wikimedia Commons contiene immagini o altri file su età del bronzo

Collegamenti esterni

- (EN) Età del bronzo in Europa, geocities.com.
- (EN) Sagno antico: domanda antica e una nuova risposta, antiquity.ac.uk.
- (EN) Mondo britannico - Britannia nell'età del bronzo, pretanicworld.com.
- (EN) Mondo britannico - Irlanda nell'età del bronzo, pretanicworld.com.
- (EN) Archeologia sperimentale dell'età del bronzo e riproduzioni per
  musei, bronze-age-craft.com.
- (EN) Ricostruzione ipotetica di un insediamento di cultura lusaziana,
  sorta usando soltanto strumenti dell'età del bronzo - Wola Radziszowska
  (vicino Cracovia) - Polonia, dziejba.org.
- (EN) Umha Aois - Ricostruzione della metallurgia nell'età del bronzo,
  umha-aois.com.
- (EN) Umha Aois - Metallurgia nell'età del bronzo (videoclip) (WMV),
  web.comhem.se.
- (EN) Ricostruendo il Carro solare danese di Trundholm, web.comhem.se.
- (EN) Aegean and Balkan Prehistory: Articoli, site-notizie di siti e
  database bibliografico concernente l'Egeo, i Balcani e l'Anatolia
  occidentale

Età del ferro

L'età del ferro indica, in base al sistema delle tre età, un periodo della
preistoria o protostoria europea caratterizzato dall'utilizzo della
metallurgia del ferro, soprattutto per la fabbricazione di armi e utensili,
e che abbraccia grosso modo un periodo che va dalla fine del II millennio a
tutto il I millennio a.C. (inizia intorno al XII secolo a.C. nel mondo
mediterraneo e tra il IX e l'VIII secolo a.C. nell'Europa settentrionale).
L'adozione di questo nuovo materiale spesso coincide con altri mutamenti
nella società, non escluse le divergenti pratiche agricole, credenze
religiose e stili artistici.

Visione d'insieme

L'età del ferro è l'ultimo dei periodi principali nel sistema tripartito
usato per la classificazione delle società preistoriche. In Europa e nel
Vicino Oriente segue all'età del bronzo e, limitatamente alla prima,
precede l'ingresso della cultura considerata nel periodo storico, nel quale
sono cioè presenti fonti scritte. L'età del ferro inizia intorno al XII
secolo a.C. nel mondo mediterraneo e tra il IX e l'VIII secolo a.C.
nell'Europa settentrionale.

Come per gli altri periodi della preistoria i suoi limiti cronologici
variano considerevolmente secondo il contesto geografico e culturale.
Alcune civilizzazioni non hanno mai conosciuto l'età del ferro, pur avendo
uno sviluppo sociale e/o tecnico notevole, come nel caso delle civiltà
precolombiane.

Oggi pertanto si tende ad indicare con età del ferro non una fase
cronologica o uno stadio evolutivo, ma la presenza di una tecnica che
influenzò profondamente e in modo duraturo la società di alcune culture, in
particolar modo in Europa. In particolare tra le civiltà che conobbero il
ferro ci sono:

- gli Achei nella Grecia arcaica,
- gli Etruschi Villanoviani in Etruria (nell'attuale Toscana, a Tarquinia,
  nel Lazio, nella Pianura padana, e in Campania).
- i Piceni nelle attuali Marche ed Abruzzo.
- i Latini nel Lazio antico (Latium vetus),
- i Veneti nell'area ad est di Verona,
- i Celti, con le culture di Hallstatt e di La Tène,
- i Germani.
- I Nuragici in Sardegna.

In mancanza di conoscenze più vaste sulle comunità politiche e culturali
dell'età del ferro, è la cultura materiale che ci consente di definire in
questo periodo dei grandi insiemi geografici in Europa, all'interno dei
quali i materiali presentano una notevole omogeneità, sia dal punto di
vista della tecnica che da quello delle decorazioni. Queste culture, che
persistono per tutta l'età del ferro, pur espandendosi o contraendosi a
seconda delle circostanze, comprendono:

- culture atlantiche in Gran Bretagna, regione vallone, ovest della
  Francia, regione basca;
- culture nordiche nelle Fiandre, in Danimarca, in Scandinavia
- culture polacche in Polonia e nei Carpazi settentrionali
- culture nord-alpine nelle regioni francesi alpine e in Svizzera
- culture iberiche nella Penisola Iberica, tranne che in Portogallo e nella
  regione basca;
- culture italiche in Italia a sud delle Alpi
- culture carpatiche nel bacino danubiano e nei Carpazi.
- culture greche in Grecia e nelle regioni egee, compresa Creta.

Date

Classicamente, l'inizio dell'età del ferro viene fatta risalire ai principi
del XII secolo a.C. nelle antiche civiltà del Vicino Oriente antico, Iran,
India (con la civiltà vedica post-rigvedica), e Grecia (con il cosiddetto
medioevo ellenico o età buia). In altre regioni d'Europa, essa inizia molto
più tardi: nell'VIII secolo a.C. nell'Europa Centrale e nel VI secolo a.C.
nell'Europa Settentrionale. L'uso del ferro, con il processo di
estrazione-fusione e forgiatura di strumenti, appare nell'Africa
occidentale verso il 1200 a.C., facendo di essa uno dei primi luoghi di
nascita dell'età del ferro.² ³ ⁴ (Si è creduto che il ferro meteoritico, o
la lega ferro-nichel, venisse usato da vari popoli antichi migliaia di anni
prima dell'età del ferro,⁵ ⁶ poiché, essendo nel suo nativo stato
metallico, non richiedeva l'estrazione-fusione dal minerale.)

L'età del ferro viene divisa in due sottosezioni, Ferro I e Ferro II. Il
Ferro I (1200–1000 a.C.) manifesta sia continuità che discontinuità con la
precedente tarda età del bronzo. Non c'è nessuna rottura culturale
definitiva tra il XIII e il XII secolo per tutta l'intera regione, benché
alcune nuove caratteristiche nelle regioni collinari, Transgiordania e zone
costiere possano suggerire l'apparizione di aramei e popoli del mare. C'è
evidenza, tuttavia, di una forte continuità con la cultura dell'età del
bronzo, sebbene, man mano che ci si addentri nel periodo del Ferro I, la
cultura inizia a divergere in modo più significativo da quella del tardo II
millennio.

Si dice di solito che l'età del ferro si concluda nel bacino del
Mediterraneo con l'inizio della tradizione storica, durante l'ellenismo e
l'impero romano, in India con il sorgere del buddismo e giainismo, in Cina
con l'inizio del confucianesimo, e nell'Europa settentrionale con l'alto
medioevo.

L'arrivo dell'uso del ferro in varie aree verrà discusso in modo più
dettagliato nelle sezioni sottostanti, in ordine non strettamente
cronologico.

Uso del ferro nell'età del bronzo

Nella media età del bronzo, un crescente numero di oggetti in ferro fuso
(distinguibili dal ferro meteoritico per la mancanza di nichel) cominciò ad
apparire in tutta l'Anatolia, la Mesopotamia, il subcontinente indiano, il
Levante, il Mediterraneo e l'Egitto. Alcune fonti propongono che il ferro
fosse un sottoprodotto casuale della raffinazione del rame, come ferro
spugnoso, e non riproducibile tramite la metallurgia del tempo.

La più antica produzione sistematica e uso di utensili in ferro inizia in
Anatolia. Si è ipotizzato che la produzione africana di ferro sia iniziata
pressappoco nello stesso tempo, e possibilmente anche prima dell'Anatolia,
ma recenti scoperte suggeriscono che la lavorazione del ferro apparve in
Anatolia fin dal 2000 a.C.⁷ . Le attuali ricerche archeologiche nella valle
del Gange, India, hanno attestato la lavorazione del ferro dal 1800 a.C.⁸
Dal 1200 a.C., il ferro veniva ampiamente usato in Medio Oriente, ma senza
soppiantare per qualche tempo il dominante utilizzo del bronzo.

Transizione dal bronzo al ferro

Il bronzo era precedentemente usato per fare utensili, dato che il suo
punto di fusione è più basso di quello dell'acciaio. L'età del ferro inizia
con lo sviluppo di tecniche di fusione a temperature più alte. Durante
l'età del ferro, i migliori utensili e armi erano fatti d'acciaio, una lega
costituita da ferro e carbonio (dallo 0,02% all'1,7% del peso complessivo).
Le armi in acciaio e gli strumenti erano pressappoco dello stesso peso di
quelli in bronzo, ma più robusti. Tuttavia, l'acciaio era difficile da
produrre con i metodi allora disponibili. Perciò, molti utensili in ferro
erano forgiati in ferro battuto.⁹

Il ferro battuto è più debole del bronzo, ma poiché esso era meno costoso,
e più facile da affilare, veniva usato comunque. Il ferro di per sé è un
metallo soddisfacentemente robusto, anche senza costituire leghe con altre
sostanze addizionali (sebbene potrebbe essere ulteriormente irrobustito per
mezzo della tempra o con piccole quantità di acciaio saldato alle parti
soggette a logorio come i bordi). Il bronzo, d'altra parte, richiede rame e
stagno, meno reperibili rispetto al ferro. Inoltre, il ferro può essere
affilato tramite molatura laddove il bronzo deve essere riforgiato.

Intorno al 1800 a.C., per ragioni ancora sconosciute agli archeologi, lo
stagno divenne scarso nel Levante, causando il declino della produzione del
bronzo. Anche il rame venne ad essere di difficile approvvigionamento. Da
questo stato di cose si vennero a formare gruppi di pirati nell'area
Mediterranea che, dal 1800–1700 a.C. in avanti, iniziarono ad attaccare le
città fortificate in cerca di bronzo, per poterlo rifondere e ricavarne
armamenti.

Il bronzo era molto più abbondante prima del periodo di tempo che va dal
XII al X secolo, e Snodgrass¹⁰ ¹¹ suggerisce che una carenza di stagno,
come risultato della distruzione del commercio nel Mediterraneo di questo
tempo, forzò i popoli a cercare un'alternativa al bronzo. Un'evidenza di
questo è il fatto che molti oggetti in bronzo, durante questo periodo,
vennissero riciclati per farne armi.

Vicino Oriente antico

Transizione

Si ritiene che l'età del ferro nel Vicino Oriente antico sia iniziata con
la scoperta delle tecniche di estrazione-fusione e lavorazione del ferro in
Anatolia o nel Caucaso nel tardo II millennio a.C. (circa 1300 a.C.).¹²

L'uso di armi in ferro, invece che di bronzo, si espanse rapidamente in
tutti i territori del Vicino Oriente e dell'Asia sud-occidentale
dall'inizio del I millennio a.C. Gli anatolici, dal 1500 a.C. in poi,
avevano iniziato a forgiare armi a base di ferro, che risultavano comunque
superiori a quelle ordinarie in bronzo.

È stata avanzata l'ipotesi che le armi in ferro usate dagli Ittiti siano
state un fattore determinante per la loro rapida ascesa permettendo così la
creazione di un Impero. Il vicino Egeo fu l'area dove per prima si sviluppò
la tecnologia del ferro, espandendosi simultaneamente sia in Asia che in
Europa,¹³ ¹⁴ agevolata dall'espansione ittita. I popoli del mare e i
filistei vengono spesso associati all'introduzione della tecnologia del
ferro in Asia, come lo sono i dori per la Grecia.¹⁵

Come si legge nella Bibbia¹⁶ , i filistei mantennero il monopolio sulla
lavorazione del ferro, tenendo i loro vicini israeliti in inferiorità
militare e dipendenza economica. Un maggiore obiettivo delle prolungate
guerre ebree contro i filistei, raccontato nel Libro di Samuele, era quello
di ottenere la tecnologia per la lavorazione del ferro - un piano portato a
termine successivamente da Re Davide.

Reperti in ferro
Primi esempi e distribuzione di reperti metallici non preziosi.¹⁷

Africa sub-sahariana

Gli abitanti di Termit, nel Niger orientale, furono i primi a padroneggiare
la metallurgia del ferro nell'Africa occidentale e tra i primi al mondo,
intorno al 1500 a.C.¹⁸ La lavorazione del ferro e del rame continuò poi a
diffondersi verso sud attraverso il continente, arrivando fino al Capo di
Buona Speranza intorno al 200 d.C.² La diffusione dell'uso del ferro
apportò un radicale cambiamento alle comunità agricole di lingua bantu che
lo adottarono, consentendo loro di scacciare e assorbire le comunità di
cacciatori-raccoglitori, che utilizzavano ancora gli utensili in pietra, e
che incontravano durante la loro espansione alla ricerca di aree più vaste
di savana da coltivare.
I popoli di lingua Bantu tecnologicamente superiori, si estesero su tutta
l'Africa meridionale diventando ricchi e potenti, e producendo in grande
quantità il ferro per fabbricare utensili ed armi.²

In aggiunta al ferro battuto, nella Tanzania nord-occidentale furono
trovati primitivi esempi di acciaio al carbonio prodotti intorno a 2000
anni fa, che sfruttavano complessi principi di preriscaldamento. Questi
ritrovamenti, secondo gli archeologi Schmidt e Avery (autori della
scoperta), sono significativi per la storia della metallurgia.¹⁹

Subcontinente indiano

I siti archeologici in India, come Malhar, Dadupur, Raja Nala Ka Tila e
Lahuradewa nell'attuale Uttar Pradesh mostrano utensili in ferro risalenti
al periodo 1800 a.C. – 1200 a.C.⁸ Alcuni studiosi ritengono che già agli
inizi del XIII secolo a.C. la fusione del ferro fosse praticata su grande
scala in India, suggerendo che la data dell'inizio della tecnologia possa
essere precedente.⁸

L'India all'inizio del I millennio a.C. vide estesi sviluppi nella
metallurgia che, durante questo periodo di insediamenti pacifici, raggiunse
un buon livello di maestria e progresso tecnologico. Un centro per la
lavorazione del ferro nell'India orientale viene datato al I millennio
a.C.²⁰

Nell'India meridionale (attuale Mysore) il ferro apparve già tra il XII e
l'XI secolo a.C.; questi sviluppi furono però troppo prematuri per produrre
contatti significativi e stretti con il nord-ovest della regione.²⁰

Le Upanishad indiane menzionano tessitura, ceramica e metallurgia.²¹

Il periodo mauryano indiano vide progressi nel campo della metallurgia.²²

Già nel 300 a.C., e certamente entro il 200 d.C., nell'India meridionale
veniva prodotto un acciaio di alta qualità, quello che più tardi sarebbe
stato chiamato acciaio di crogiolo. In questo sistema, ferro battuto (di
elevata purezza), carbone vegetale e vetro venivano mischiati in un
crogiolo e riscaldati fino a che il ferro non fondeva assorbendo il
carbone.²³

Asia orientale

Cina

Nel 1972, vicino al città di Gaocheng (藁城) nel Shijiazhuang (attuale
provincia di Hebei), venne ritrovata in uno scavo un'ascia di guerra
(铁刃青铜钺) in bronzo munita di lama di ferro risalente al XIV secolo a.C. Gli
esami scientifici mostrarono che il ferro dell'ascia era costituito da
siderite meteoritica. L'età del ferro nell'Est Asiatico viene tuttavia
fatta iniziare quando oggetti in ferro cominciarono ad apparire
nell'attuale Xinjiang, tra il X e il VII secolo a.C., come quelli trovati
nel sito cimiteriale di Chawuhukou.²⁴ Presto seguì lo sviluppo della
metallurgia del ferro nella pianura della Manciuria nel IX secolo a.C.,²⁵ e
pervenne nella valle dello Yangzi verso la fine del VI secolo a.C.²⁶ I
pochi oggetti furono trovati a Changsha e Nanjing. In base alla camera
mortuaria l'evidenza suggerisce che l'uso iniziale del ferro a Lingnan
appartiene alla metà del tardo periodo dei regni combattenti (dal 350 a.C.
circa).

Le tecniche usate a Lingnan sono una combinazione dello stampo bivalve di
chiara tradizione meridionale e l'incorporazione di tecnologia di stampo²⁷
(piece mould) dello Zhongyuan. I prodotti della combinazione di questi due
periodi sono campane, vasi, armi e ornamenti, oltre che pezzi sofisticati.

Una cultura dell'età del ferro dell'altopiano tibetano è stata associata
come ipotesi alla cultura di Zhang Zhung descritta nelle scritture
tibetane.

Giappone

Il periodo Yayoi (弥生時代 Yayoi-jidai?) è un'età nella storia del Giappone
compresa all'incirca nell'arco di tempo che va dal 500 a.C. al 300 d.C.²⁸
Le peculiarità del periodo Yayoi comprendono la comparsa di nuovi stili di
ceramica e l'inizio della coltivazione intensiva del riso nelle risaie.
Succeduta al periodo Jōmon (dal 14.000 a.C. al 500 a.C.), la cultura Yayoi
fiorì in un'area geografica che va dal Kyūshū meridionale all'Honshū
settentrionale.

Il successivo periodo Kofun (古墳時代 Kofun-jidai?) durò pressappoco dal 250
d.C. al 538 d.C. La parola kofun è l'equivalente giapponese della sepoltura
a tumulo databile in questo periodo. Il Kofun e il successivo periodo Asuka
sono talvolta indicati collettivamente come periodo Yamato.
Si ritiene che gli oggetti in ferro come utensili, armi e piccoli oggetti
decorativi, siano entrati in Giappone in questo periodo o nel tardo Yayoi,
molto probabilmente attraverso contatti con la penisola coreana e la Cina.

Corea

Gli oggetti in ferro vennero introdotti nella penisola coreana attraverso
il commercio con i piccoli regni (chiefdom²⁹ ) e le società-stato nell'area
del Mar Giallo nel IV secolo a.C., proprio alla fine del periodo dei regni
combattenti, ma prima che iniziasse la dinastia Han occidentale.³⁰ ³¹ Yoon
propone che il ferro fosse dapprima introdotto nei chiefdom localizzati
lungo le valli dei fiumi nord-coreani che sfociano nel Mar Giallo, come il
Cheongcheon e il Taedong.³² La produzione del ferro fu rapidamente avviata
nel II secolo a.C., e utensili in ferro erano in uso presso gli agricoltori
dal I secolo d.C. nella Corea meridionale.³⁰ Le più antiche asce di ghisa
conosciute nella Corea si trovano nel bacino del fiume Geum. Il tempo nel
quale inizia la produzione del ferro è lo stesso in cui sorgono i complessi
chiefdom della Corea proto-storica (Samhan), precursori degli antichi stati
come Silla, Baekje, Goguryeo, e Gaya³¹ ³³ In questo periodo, i lingotti di
ferro erano un importante elemento mortuario e indicavano la ricchezza o
prestigio del deceduto.³⁴

Europa

La lavorazione del ferro venne introdotta in Europa intorno al 1000 a.C.,
probabilmente dall'Asia Minore e lentamente si diffuse verso nord e ovest
per i successivi 500 anni.

Europa orientale

L'inizio del I millennio a.C. segna l'età del ferro nell'Europa orientale.
Nelle steppe pontiche e nella regione caucasica, l'età del ferro inizia dal
900 a.C. circa con le culture di Koban e Chernogorovka e Novočerkassk,
venendo ad espandersi nell'800 a.C. nella Hallstatt C attraverso le
presunte migrazioni "tracio-cimmere".

Insieme alle culture di Chernogorovka e Novocherkassk, sul territorio della
Russia antica e Ucraina, l'età del ferro ha una significativa estensione
associata agli sciti, che svilupparono la cultura del ferro fin dal VII
secolo a.C. La maggioranza dei resti della loro produzione siderurgica e
della lavorazione del ferro, dal V al III secolo a.C., vennero trovati
vicino a Nikopol nel Kamenskoe Gorodishche, ipotizzata come una regione
metallurgica specializzata dell'antica Scizia.³⁵ ³⁶

Dalla cultura di Hallstatt, l'età del ferro si diffonde a ovest con
l'espansione celtica, a cominciare dal VI secolo a.C. In Polonia, l'età del
ferro raggiunse la tarda cultura lusaziana pressappoco durante il VI
secolo, seguita in alcune aree dalla cultura pomeraniana.

Le attribuzioni etniche di molte culture dell'età del ferro sono state
aspramente disputate, poiché le radici dei popoli germanici, baltici e
slavi vennero cercate in quest'area.

Europa centrale

Nel Centro Europa, l'età del ferro viene generalmente divisa in:

- cultura di Hallstatt, antica età del ferro (HaC e D, 800 – 450 a.C.)
- cultura di La Tène, tarda età del ferro (iniziante nel 450 a.C.).

L'età del ferro termina con la conquista romana.

Italia

In Italia, l'età del ferro venne introdotta probabilmente dalla cultura
villanoviana (che è da alcuni considerata appartenente all'età del bronzo),
mentre la successiva civiltà etrusca viene considerata come parte della
vera età del ferro. L'età del ferro etrusca terminò con l'ascesa della
Repubblica romana, quando questa conquistò l'ultima città etrusca di Velzna
nel 265 a.C.

Isole britanniche

Nelle isole britanniche, l'età del ferro durò all'incirca dall'800 a.C.³⁷
fino alla conquista romana e fino al V secolo d.C. nelle zone
non-romanizzate. I nomi delle tribù dell'età del Ferro in Britannia sono
ricordate dagli storici e geografi romani e greci, soprattutto Claudio
Tolomeo.

Le costruzioni risalenti a questo periodo di tempo sono spesso
impressionanti, come per esempio i broch e i dun della Scozia
settentrionale e le fortificazioni (hill fort) di cui sono cosparse le
isole.

Uno dei più noti manufatti dell'Età del ferro nelle Isole Britanniche è lo
Scudo di Battersea, conservato al British Museum.

Europa settentrionale

L'età del ferro viene divisa in età del ferro pre-romana ed età del ferro
romana. Questa è seguita dal periodo migratorio (invasioni barbariche).
Germania settentrionale e Danimarca erano dominate dalla cultura di
Jastorf, mentre la cultura della parte meridionale della Scandinavia era
dominata da quella molto simile dell'età del ferro gregana.

L'antica produzione di ferro scandinavo coinvolge generalmente la raccolta
del cosiddetto ferro di palude. Nei paesi baltici la Finlandia e l'Estonia
mostrano molto precocemente una sofisticata produzione di ferro, ma una
datazione più precisa è attualmente impossibile. L'arco di tempo varia dal
3000 al 2000 BP. Questa conoscenza viene associata alla parte della
Scandinavia non-germanica. La metallurgia e il vasellame in
asbesto-ceramica sono piuttosto sinonimi nella Scandinavia a causa della
capacità di questa ceramica di resistere e trattenere calore. Si ritiene
che il minerale ferroso usato fosse la sabbia ferrosa (come il suolo
rosso), poiché il suo alto contenuto di fosforo può essere identificato
nelle scorie che vengono trovate talvolta insieme alle asce di
asbesto-ceramica appartenenti alla cultura di Ananjino. Il vasellame di
asbesto-ceramica rimane un mistero, poiché ci sono altri vasi adiabatici il
cui uso è sconosciuto.

Note

[1] Un broch è un tipo di costruzione con muro di cinta costruito a secco
  trovato soltanto nella Scozia, la cui origine e funzione è ancora
  dibattuta.
[2] (EN) Duncan E. Miller e N.J. Van Der Merwe, 'Antica lavorazione del
  metallo nell'Africa subsahariana' Journal of African History 35 (1994)
  1–36; Minze Stuiver e N.J. Van Der Merwe, 'Cronologia tramite
  radiocarbonio dell'età del ferro nell'Africa subsahariana' Current
  Anthropology 1968.
[3] (EN) Quanto vecchia è l'età del ferro nell'Africa subsahariana? — di
  Roderick J. McIntosh, Archaeological Institute of America (1999)
[4] (EN) Ferro nell'Africa subsahariana — di Stanley B. Alpern (2005)
[5] (EN) Archeomineralogia, p. 164, George Robert Rapp, Springer, 2002
[6] Understanding materials science, p. 125, Rolf E. Hummel, Springer, 2004
[7] (EN) I pezzi di ferramenta riportati alla luce in Turchia si sono
  rivelati essere l'acciaio più antico in Gli Hindu, giovedì, 26 marzo 2009
[8] (EN) Le origini della lavorazione del ferro in India: nuova evidenza
  dalla pianura del Ganga Centrale e Vindhyas Orientale, di Rakesh Tewari
  (Direttore, Dipartimento Archeologico di Stato U.P.)
[9] (EN) Una breve storia della produzione di ferro e acciaio del professor
  Joseph S. Spoerl (Saint Anselm College)
[10] A.M.Snodgrass (1967), "Armi e armature dei greci". (Thames & Hudson,
  Londra)
[11] A. M. Snodgrass (1971), "Il medioevo ellenico" (Edinburgh University
  Press, Edimburgo).
[12] (EN) Jane. C. Waldbaum (1978), "Dal bronzo al ferro. Vol. Studi
  sull'archeologia mediterranea" (LIV. Paul Astroms Forlag, Goteburg.)
[13] (EN) John Collis (1989), "L'età del ferro europea" (ristampa ed. B. T.
  Batsford, Londra)
[14] John Collis (1997), "L'età del ferro europea" (Routledge, ISBN
  978-0-415-15139-9)
[15] (EN) Leonard R. Palmer (1980), "Micenei e minoici: preistoria egea
  alla luce delle tavolette in Lineare B"
[16] Primo libro si Samuele, 13, 19-20 "Adesso non c'è fabbro che si trovi
  in tutta la terra di Israele: a causa di detti filistei, per paura che
  gli ebrei facciano le loro spade o lance: ma tutti gli israeliti si
  arresero ai filistei, per affilare ogni uomo la sua parte, e il suo
  coltro, e la sua ascia, e il suo zappone.
[17] (EN) Alex Webb, "Lavorazione dei metalli nella Grecia antica"
[18] (EN) Ferro in Africa: rivisitando la storia - Unesco (2002)
[19] (EN) Peter Schmidt, Donald H. Avery. Complessa fusione del ferro e
  cultura preistorica in Tanzania, Science, 22 settembre 1978: Vol. 201.
  no. 4361, pp. 1085 - 1089
[20] (EN) Early Antiquity di I. M. Drakonoff. Pubblicato nel 1991.
  University of Chicago Press. ISBN 0-226-14465-8. pag 372
[21] (EN) Upanisad, di Patrick Olivelle. Pubblicato nel 1998. Oxford
  University Press. ISBN 0-19-283576-9. pag xxix
[22] The New Cambridge History of India, di J. F. Richards, Gordon Johnson,
  Christopher Alan Bayly. Pubblicato nel 2005. Cambridge University Press.
  ISBN 0-521-36424-8. pag 64
[23] Juleff, 1996
[24] (EN) Hall, Mark. Verso una cronologia assoluta per l'età del ferro
  nell'Asia Centrale
[25] Derevianki, A. P. 1973. Rannyi zheleznyi vek Priamuria
[26] Higham, Charles. 1996. L'età del bronzo del Sud-est Asiatico
[27] Uno stampo d'argilla costituito da vari pezzi adattatti insieme per
  formare, dopo la colata, oggetti di forme complicate.
[28] (EN) Periodi archeologi preistorici i Giappone, Charles T. Keally
[29] Con il termine anglosassone chiefdom si intende un tipo di società
  complessa con gradi variabili di centralizzazione, condotta da un
  individuo conosciuto come capo.
[30] (EN) Kim, Do-heon. 2002. Samhan Sigi Jujocheolbu-eui Yutong Yangsang-e
  Daehan Geomto [uno studio dei modelli di distribuzione delle asce di
  ghisa nel periodo Samhan]. Yongnam Kogohak [Yongnam Archaeological
  Review] 31:1–29.
[31] (EN) Taylor, Sarah. 1989. L'introduzione e sviluppo della produzione
  del ferro in Corea. World Archaeology 20(3):422–431.
[32] Yoon, Dong-suk. 1989. La prima metallurgia in Corea. Archaeological
  Review from Cambridge 8(1):92–99.
[33] Barnes, Gina L. 2001. Formazione dello stato in Corea: prospettive
  storiche e archeologiche. Curzon, Londra.
[34] Lee, Sung-joo. 1998. Silla - Gaya Sahoe-eui Giwon-gwa Seongjang
  [L'ascesa e la crescita della società di Silla e Gaya]. Hakyeon Munhwasa,
  Seul.
[35] Enciclopedia del Grande Soviet, III edizione, accessibile su "Железный
  век", disponibile online here
[36] Christian, D., Storia di Russia, Asia Centrale e Mongolia, Blackwell
  Publishing, 1998, p. 141, disponibile online
[37] Haselgrove, C. e Pope, R. (2007), 'Caratterizzando la più antica età
  del ferro', in C. Haselgrove e R. Pope (eds.), la più antica età del
  ferro in Britannia e il vicino continente. (Oxbow, Oxford)

Voci correlate

- Storia della siderurgia
- Fusione (industria)
- Altoforno
- Sistema delle tre età
- Fabbro

Altri progetti

- Wikimedia Commons contiene immagini o altri file su età del ferro

Collegamenti esterni

- (EN) Un sito incentrato sulla Britannia dell'età del ferro da
  resourcesforhistory.com

Storia romana

La storia romana, o storia di Roma antica, espone le vicende storiche che
videro protagonista la città di Roma, dalle origini dell'Urbe (nel 753
a.C.) fino alla costruzione ed alla caduta dell'Impero romano d'Occidente
(nel 476, anno in cui si colloca convenzionalmente l'inizio dell'epoca
medievale).

Fondazione di Roma

Anno di fondazione

Secondo la leggenda, la fondazione di Roma a metà dell'VIII secolo a.C. si
deve ai fratelli Romolo e Remo, nonostante il prevalere del primo sul
secondo. La data ufficiale, 21 aprile del 753 a.C., venne stabilita da
Marco Terenzio Varrone calcolando a ritroso i periodi di regno dei re
capitolini (35 anni circa per ogni re² ). Altre fonti in realtà riportano
date diverse: Quinto Ennio nei suoi Annales colloca la fondazione nell'875
a.C., lo storico greco Timeo di Tauromenio nell'814 a.C.
(contemporaneamente, quindi, alla fondazione di Cartagine), Fabio Pittore
all'anno 748 a.C. e Lucio Cincio Alimento nel 729 a.C.³ La datazione di
Varrone - quella tradizionalmente celebrata - è considerata sia troppo alta
(in relazione alla prima unificazione degli abitati, avvenuta
presumibilmente nella metà dell'VIII secolo) sia troppo tarda (i primi
insediamenti risalgono al II millennio a.C.).

Testimonianze archeologiche

Dal punto di vista archeologico nella zona del Latium si sono osservate
alcune tracce di pastorizia (suini, ovini, meno i bovini) e di modesta
agricoltura (soprattutto farro, spelta ed orzo, per quanto fosse permesso
dall'area paludosa). Con le prime operazioni di bonifica intorno all'età
del Ferro (IX-VIII secolo a.C.) si sviluppano anche le prime coltivazioni
di frumento, vite ed olivo. Si hanno alcune tombe ad incinerazione,
sostituite poi nel IX secolo dalle prime sepolture; alcune tombe arcaiche
mostrano poche offerte, segno di una società omogenea, ed alcuni oggetti
preziosi dal secolo successivo.

Ma la vera e propria città si venne formando attraverso un fenomeno di
sinecismo durato vari secoli e culminato appunto alla metà dell'VIII secolo
a.C. In analogia a quanto accadeva in tutta l'Italia centrale, le origini
della città si devono ad una progressiva riunione in un vero e proprio
centro urbano dei villaggi sorti sui tradizionali sette colli: si trattava
di insediamenti dell'antica popolazione dei Latini, di stirpe indoeuropea
(gruppo latino-falisco), già presenti dal X secolo, cui si aggiunsero genti
sabine (pure di stirpe indoeuropea e appartenenti al gruppo osco-umbro),
provenienti dalle montagne dell'alto Lazio, e nuclei di mercanti ed
artigiani etruschi⁴ .

Territorio

La località presentava ampie zone pianeggianti presso il Tevere, che
tuttavia erano in parte occupate da paludi e stagni. Le colline che si
affacciavano sul fiume erano inoltre ricche di acque e controllavano il
guado del fiume presso l'isola Tiberina, al punto di intersezione di due
importanti direttrici commerciali. La prima direttrice commerciale andava
dalla costa alle zone interne della Sabina lungo la valle del Tevere, ed
era utilizzata per l'approvvigionamento del sale indispensabile per le
economie agricolo-pastorali: corrisponde alla via Salaria di epoca storica.
La seconda era rappresentata dall'itinerario che andava dall'Etruria alla
Campania, su cui transitavano altre due preziose merci: il ferro e gli
schiavi. Inoltre, il Tevere stesso era una via commerciale, utilizzata per
il trasporto del legname proveniente dall'alta valle tiberina. Alla base
della futura espansione di Roma, quindi, c'è anche la sua posizione
strategica che già in età arcaica la rendeva un importante emporio
commerciale.⁶

Età regia o monarchica

I primi quattro re

I primi re di Roma sono generalmente considerati come figure prettamente
mitologiche, poiché la datazione proposta da Varrone - che considera un
totale di 245 anni per i sette monarchi - è molto probabilmente troppo
breve. La tradizione attribuisce ad ogni sovrano un particolare contributo
nella nascita e nello sviluppo delle istituzioni romane e dello sviluppo
socio-politico dell'Urbe. Il primo re e fondatore fu Romolo, che avrebbe
dotato la città delle prime istituzioni politiche, militari e giuridiche.⁷
Morì in modo misterioso e si disse che fu accolto tra gli dèi col nome di
Quirino.⁸ Numa Pompilio, il secondo re, che regnò dal 716 al 673 a.C., è un
nome tipicamente italico, di origine osco-umbra.

La leggenda lo vuole creatore delle principali istituzioni religiose, tra
cui i collegi sacerdotali delle vestali, dei flàmini, dei pontefici, e
degli àuguri; istituì anche la carica di pontefice massimo (pontifex
maximus), nonché la suddivisione dell'anno in dodici mesi e la precisa
regolamentazione di tutte le feste e le celebrazioni, precisando i giorni
fasti e nefasti. Il terzo re, Tullo Ostilio, succeduto subito al
precedente, sedette al trono fino al 641, sconfiggendo i Sabini e
conquistando Alba Longa, con una iniziale espansione territoriale nel
Lazio. Da un punto di vista storico si tratta di un fatto possibile, poiché
alla metà del VII secolo a.C. si è osservato un abbandono dei villaggi
limitrofi. Al re venne attribuita anche la prima pavimentazione del Foro.
Il successore Anco Marzio - dal 640 al 617 a.C. - ne proseguì l'opera
fondando la prima delle colonie, ossia Ostia (traducibile in latino come
foci);⁹ la costruzione della nuova città era dovuta probabilmente alla
necessità di controllare la zona meridionale del Tevere.

I re etruschi

L'esistenza storica in particolare degli ultimi tre re pare essere
accertata, sebbene sia possibile che i due Tarquini siano una duplicazione
di uno stesso personaggio. Sotto questi sovrani, la città entrò nell'orbita
etrusca ed ebbe una straordinaria fioritura oltre che una forte espansione
territoriale.¹⁰ Tarquinio Prisco, regnante dal 616 per una generazione,
effettuò diversi lavori pubblici, come il drenaggio delle zone pianeggianti
attraverso la Cloaca Massima. Istituì anche un esercito guidato da tre
ufficiali, i tribuni militari (tribuni militum), a capo di 3.000 fanti e
300 cavalieri.

Viene organizzato anche il sistema elettorale attraverso le curie (dal
latino per co-viria, intendendo una riunione di uomini). Il sesto re,
Servio Tullio, riorganizzò l'esercito nella nuova falange oplitica, con una
divisione dei cittadini in classi secondo il censo (comizi centuriati),¹¹ e
in tribù secondo la residenza (comizi tributi); le tribù erano divise in
quattro urbane (Suburbana, Palatina, Esquilina, Collina) e 17 rurali (poi
divenute 31 dal V secolo a.C.). Servio Tullio effettuò anche un primo
censimento e la tradizione lo vuole costruttore del tempio di Diana
sull'Aventino. Venne introdotto anche l'aes signatum, ossia pani di bronzo
contrassegnati. L'ultimo re, Tarquinio il Superbo, venne cacciato nel 509
a.C., secondo la tradizione a causa dei suoi atteggiamenti arroganti e del
disprezzo verso i suoi concittadini e verso le istituzioni romane:¹² si
tratta probabilmente delle conseguenze del decadere della potenza etrusca,
della quale Roma approfittò per conquistarsi una maggiore autonomia.¹³

Età repubblicana

Il conflitto tra patrizi e plebei e la conquista della penisola italica

I rapporti internazionali di Roma, testimoniati dal primo trattato con
Cartagine del 508 a.C., furono bloccati temporaneamente per le tensioni e
le guerre con i popoli confinanti quali gli Etruschi guidati da Porsenna,¹⁴
i Latini (che furono sconfitti dai romani nel 496 a.C. presso il lago
Regillo), e varie popolazioni unite come Ernici, Equi, Volsci e Sabini, che
i romani sconfissero nel 431 a.C. sul monte Algido.

Inoltre, proprio in questo periodo cominciò il conflitto degli ordini,
conflitto politico-sociale tra il ceto dei patrizi e quello dei plebei, che
erano privi dei diritti politici e civili dei patrizi e mal sopportavano i
privilegi economici degli aristocratici. Dopo una serie di secessioni, la
plebe ottenne i suoi rappresentanti politici (tribuni) e l'accesso
definitivo a tutte le magistrature (metà del IV secolo a.C.).

Nel frattempo, dopo la guerra contro Veio (per il controllo della valle del
Tevere),¹⁵ Roma venne saccheggiata e danneggiata nel 390 a.C. da un
incendio appiccato dai Galli guidati dal re Brenno, che con successo
avevano già invaso parte dell'Etruria.¹⁶ L'intensità di quella vergogna
verrà superata solo dal sacco di Roma nel 410 d.C. Superato lo choc del
sacco ad opera dei celti di Brenno, i Romani avviarono una vigorosa
espansione nell'Italia centromeridionale, favorita anche dalla necessità di
trovare nuove terre da distribuire alla plebe romana e a una città
sovrappopolata.¹⁷ Dapprima i Romani si scontrarono con le tribù dei Sanniti
(343-295 a.C.) e poi contro i Tarantini aiutati da Pirro (re dell'Epiro),
che vennero sconfitti nel 275 a.C. a Maleventum (che da quel momento fu
ribattezzato Beneventum). Nel 270 a.C., con la vittoria sui Bruzi che
detenevano fino a quel momento il controllo di molte città della Magna
Grecia della Calabria centrosettentrionale, anche le poleis greche vennero
annesse al territorio romano. Roma si ritrovò così a controllare un
territorio che andava dallo Stretto di Messina a sud al fiume Rubicone,
presso Rimini, a nord.

L'espansione nel Mediterraneo

Le guerre contro le diverse popolazioni italiche, contro i Galli, i
Cartaginesi e i Macedoni, porteranno a consolidare il dominio sull'Italia e
a iniziare l'espansione in Spagna, in Macedonia e in Africa. Data simbolo
di questa espansione nel Mediterraneo è il 146 a.C., anno in cui, dopo un
assedio durato tre anni e altrettante guerre combattute nell'arco di più di
un secolo contro Roma, cadde definitivamente Cartagine, la quale venne
completamente rasa al suolo e cosparsa di sale dalle truppe romane
comandate da Publio Cornelio Scipione Emiliano. Anche Corinto, città
simbolo della resistenza greca alla politica di espansione romana, venne
conquistata e distrutta. Con queste due grandi vittorie, Roma abbandonò il
ruolo di potenza regionale nel Mediterraneo Occidentale per assurgere a
superpotenza incontrastata di tutto il bacino,¹⁸ il quale d'ora in poi, non
a caso, verrà rinominato mare nostrum.

I problemi connessi ad una espansione così grande e repentina¹⁹ che la
Repubblica dovette affrontare furono enormi e di vario genere: le
istituzioni romane erano fino ad allora concepite per amministrare un
piccolo Stato; adesso le province (paragonabili alle colonie degli stati
moderni, da non confondere con le colonie romane propriamente dette, le
quali erano stanziamenti di cittadini romani a pieno titolo, cives optimo
iure in territori extracittadini soggetti all'amministrazione e
organizzazione diretta dello Stato romano) si stendevano dall'Iberia,
all'Africa, alla Grecia, all'Asia Minore.

Il contatto con la cultura ellenistica

Anche la struttura originale della famiglia, delle relazioni sociali e
della cultura romana subirono profondi sconvolgimenti: il contatto con la
civiltà greca e l'arrivo nella città di moltissimi schiavi ellenici (in
molti casi più colti e istruiti dei loro stessi padroni) generò nel popolo
romano, specialmente tra la classe dirigente, sentimenti e passioni
ambivalenti: i Romani si divisero tra chi voleva conservare e chi invece
desiderava innovare i costumi rurali romani - mos maiorum -, introducendo
usanze e conoscenze provenienti dall'Oriente. L'accettazione della cultura
ellenistica fece sì effettivamente che il livello culturale dei Romani,
almeno dei patrizi, crescesse significativamente - basti pensare
all'introduzione della filosofia, della retorica, della letteratura e della
scienza greca. Tutto ciò naturalmente non accadde senza provocare una
strenua opposizione e resistenza da parte degli ambienti più conservatori,
reazionari e anche retrivi della comunità romana.

Costoro si scagliarono contro le culture extra-romane, tacciate di
corruzione dei costumi, di indecenza, di immoralità, di sacrilegio nei
confronti delle abitudini religiose romane. Questi due opposti schieramenti
furono ben rappresentati da due gruppi di potere di eguale importanza, ma
di radicalmente opposta visione: il circolo culturale degli Scipioni, che
diede a Roma alcuni tra i più dotati comandanti militari della storia
(l'Africano su tutti), e il circolo di Catone, il quale lottò accanitamente
contro l'ellenizzazione del modo di vivere romano con una tenacia e un
vigore che diventarono leggendarie (o famigerate a seconda dei punti di
vista), tutto a favore del ripristino del più antico, genuino ed originale
mos maiorum, quell'insieme di costumi e usanze tipiche della Roma arcaica
che, secondo Catone, avevano permesso al popolo romano di rimanere unito di
fronte alle avversità, di sconfiggere ogni sorta di nemico, di piegare il
mondo al proprio volere.

Questo scontro tra nuovo e antico, come è facile immaginare, non si placò
fino alla fine della repubblica, anzi possiamo dire che questo scontro tra
"conservatorismo" e "progressismo" è stato presente in tutta la storia
romana, anche nel periodo imperiale, a testimonianza di quale trauma deve
essere stato la scoperta, il contatto e il confronto con civiltà al di
fuori dei brulli paesaggi laziali.

La crisi della Repubblica

La crisi della piccola proprietà terriera

Le continue guerre in patria e all'estero, inoltre, immisero sul "mercato"
una quantità enorme di schiavi, i quali vennero usualmente impiegati nelle
aziende agricole dei patrizi romani, con ripercussioni tremende nel tessuto
sociale romano. Infatti la piccola proprietà terriera andò rapidamente in
crisi a causa della maggior competitività dei latifondi schiavistici (che
ovviamente producevano praticamente a costo zero).²⁰ L'impoverimento della
classe dei piccoli proprietari provocò da una parte la concentrazione dei
terreni coltivabili in poche mani²¹ e una grande quantità di merci a buon
mercato,²² dall'altra generò la nascita del cosiddetto sottoproletariato
urbano: tutte quelle famiglie costrette a lasciare le campagne si
rifugiarono a Roma, dove non avevano un lavoro, una casa e di che sfamarsi,
dando origine a pericolose tensioni sociali (tentativi di riforme
democratiche da parte dei fratelli Gracchi) abilmente sfruttate dai
politici più scaltri.²³

Strumento delle nuove conquiste, ma anche delle violente guerre civili, fu
la nuova, formidabile organizzazione dell'esercito progressivamente
sviluppatasi, poi sancita dai provvedimenti di Gaio Mario intorno al 107
a.C..²⁴ A differenza di quello precedente, formato da cittadini-contadini
ansiosi di tornare ai propri campi una volta finite le campagne belliche,
questo era un esercito stanziale e permanente di volontari arruolati con
ferma quasi ventennale, ovvero un esercito di professionisti attratti non
solo dal salario, ma anche dal miraggio del bottino e dalla promessa di una
terra alla fine del servizio. I proletari ed i nullatenenti vi si
arruolarono in massa. Non era tanto un esercito di cittadini motivati dal
senso del dovere, ma piuttosto di militari legati dallo spirito di corpo e
dalla fedeltà al capo.²⁵

Nel I secolo a.C. la Repubblica cominciò a cedere: Si affermarono, infatti,
forti poteri personali dei personaggi politici più influenti che, facendosi
interpreti dei bisogni delle masse meno favorite (fazione dei populares) o
della necessità di mantenere il controllo nelle mani delle principali e più
ricche gentes che controllavano il Senato (fazione degli optimates),
porteranno a diverse guerre civili: Mario contro Silla, Cesare contro
Pompeo, Ottaviano contro Marco Antonio.

Nonostante le fortissime tensioni politiche interne, arriveranno comunque
altre conquiste: la Numidia grazie alla campagna di Mario contro Giugurta;
la Bitinia, il Ponto, l'isola di Creta, la Cilicia e la Siria con le
campagne militari di Pompeo contro i pirati e Mitridate VI del Ponto; la
Gallia con le legioni guidate da Giulio Cesare.

La Repubblica dovette affrontare anche un grande tentativo di invasione da
parte di tribù germaniche (guerre cimbriche), gravi rivolte di schiavi in
Sicilia e nel Sud Italia (guerre servili e, soprattutto, la guerra sociale
(90-88 a.C.) contro una coalizione di Italici, che si concluse con la
vittoria romana, ma nello stesso tempo con la concessione della
cittadinanza romana a tutti i popoli della penisola italica.

Età imperiale

La tesi secondo cui il dominio di Roma ormai si estendesse su un territorio
troppo vasto e fosse troppo complicato per le strutture della Repubblica
gestirlo,²⁷ provocando così la nascita del Principato, è ancora valida.²⁸
Le ragioni dell'ascesa di un modello di governo centrale su base sempre più
spiccatamente personale si devono ricercare, tuttavia, anche nel declino
del governo senatoriale della Repubblica Romana, il cui primo atto va
riallacciato alla figura emblematica di Scipione Emiliano. La diffusione di
un sempre più marcato senso individualistico a Roma ha sicuramente traccia
nella diffusione di effigi monetali ritraenti non più solo il più
rappresentativo degli antenati del magistrato in carica, ma spesso il
magistrato medesimo. Questo processo si manifestò in concomitanza con la
penetrazione dei valori della civiltà ellenistica, favorita indubbiamente
dalla conquista romana delle pòleis elleniche sulle coste della Magna
Grecia (Italia meridionale) e della Sicilia, e sospinta dalla conquista
romana della Macedonia, della Grecia e di gran parte del mondo ellenistico,
ad eccezione dell'Egitto dominato dalla dinastia Lagide (l'Egitto venne
comunque sottoposto a un sempre più pressante protettorato).

Il ricorso sempre più assiduo al mandato della dittatura iniziato con Gaio
Mario, stravolse poi la portata costituzionale della magistratura
dittatoriale, prevista dall'ordinamento repubblicano, fino all'esito della
dittatura sillana, intesa come mandato a restaurare lo Stato romano in
senso conservatore-oligarchico (a favore degli optimates) e non pervenuta
ad un esito monarchico per l'esclusiva volontà di Silla. La dittatura
cesariana (46-44 a.C.) riprese in pieno il modello sillano, seppur partendo
da un campo politico opposto (quello dei populares, gli oligarchi più
propensi ad usare la demagogia sul popolino, il vulgus, per assumere il
potere) e formalizzò il rifiuto di un esito monarchico naturale adducendo
la ragione del rifiuto culturale della Romanità per l'istituto monarchico
ufficiale.

Alto Impero (31 a.C. - 284 d.C.)

L'ascesa di Augusto (44-30) attraverso la partecipazione ad un istituto
apertamente sovversivo come il "secondo" Triumvirato, si formalizzò nel 27
a.C. nella rinuncia ai poteri dittatoriali ormai estesissimi in cambio di
un cooptato riconoscimento senatoriale di un "bisogno dello Stato romano"
ad una figura di guida e di ispirazione politica del governo: con
l'appellativo di Augusto, Ottaviano inaugurò così quel particolare istituto
costituzionale romano noto come principato (da princeps senatus, presidente
del Senato), erroneamente talvolta chiamato "impero" per l'appellativo di
imperator assunto da Augusto, dimenticando che tale termine nella
Repubblica non designava altro che il generale vittorioso e che la
creazione di un'amministrazione decentrata attraverso la creazione di
provinciae risaliva già al 237 a.C., con la conquista della Sicilia.

L'abilità di Augusto, in sostanza, risiede nel fatto che seppe imporre un
governo personale, dotato di poteri amplissimi (imperium proconsolare maius
et infinitum, cioè un comando superiore a quello dei proconsoli su tutte le
province e gli eserciti; tribunicia potestas, ovvero l'inviolabilità, il
diritto di veto e la facoltà di proporre e fare approvare le leggi; carica
di pontifex maximus, che poneva sotto il diretto controllo anche la
religione), camuffandolo da Repubblica restaurata, tramite la rinuncia
formale alle cariche eccezionali tipiche della dittatura (rinuncia al
consolato a vita, alla dittatura, ai titoli di re o di signore-dominus),
non urtando così la suscettibilità della classe aristocratica, che aveva
accettato il compromesso della cessione del potere politico e militare in
cambio della garanzia dei propri privilegi sociali ed economici.

Per tutto il primo secolo continuò l'accrescimento territoriale dell'Impero
(nuove province: Rezia, Norico, Pannonia, Mesia, Galazia, Egitto,
Cappadocia, Britannia) sotto le dinastie dei Giulio-Claudii, e dei Flavi.
Sotto Traiano, con la conquista della Dacia e di nuovi territori in
Oriente, l'Impero raggiunge la sua massima estensione (117 d.C.). Sotto la
dinastia degli Antonini si ebbe un periodo di pace e prosperità, sebbene
verso la fine cominciò ad essere sempre più pressante il compito di
difendere i confini dell'impero dalla pressione dei nemici esterni.

La crisi del principato, avviatasi già alla morte di Marco Aurelio, si
concretizzò nell'ascesa di Settimio Severo (193-211) e nella riforma
dell'istituto del principato, ormai estraneo alle dinamiche dell'ambito
senatoriale e dominato da quelle dell'esercito. La monarchia militare
severiana (193-235), seppure ripescò talvolta la necessità di una
legittimazione senatoria, fu il preludio dell'avvento del dominato
(285-641), dopo la fase assai dinamica dell'anarchia militare (235-285).
Dopo la dinastia dei Severi, per tutto il III secolo saranno infatti le
legioni a proclamare imperatori che spesso regneranno solo per brevi
periodi e saranno perennemente impegnati in campagne militari di difesa dei
confini dalle penetrazioni barbariche e di mantenimento del proprio potere
dai rivali interni. La crisi economica fu anche crisi ideale e si diffuse
il Cristianesimo, in parte combattuto ed in parte tollerato.

Tardo Impero (284-476 d.C.)

Con la Tetrarchia voluta da Diocleziano cominciò la divisione dell'Impero e
vennero avviate profonde riforme nel tentativo di fissare lo status quo.
Roma finì per perdere il suo ruolo di sede imperiale a favore di metropoli
più vicine alle frontiere da difendere. Inoltre, in Oriente venne fondata
da Costantino I sul sito della città di Bisanzio la "Nuova Roma",
Costantinopoli.

La progressiva adozione della religione cristiana (che di converso si
istituzionalizzò a contatto con lo Stato romano, assumendone tratti
organizzativi e alcuni modelli iconografici) avviata da Costantino
(306-337), si concluse, dopo periodi di oscillazione tra scelte
protoereticali (Costanzo II,337-361) e tentativi di restaurazione dei culti
tradizionali, mediante l'organizzazione di un'istituzione ecclesiale
parallela a quella civile (Giuliano, 361-363), con l'adozione ufficiale del
culto cristiano (Teodosio I, 379-395). Nel successivo IV secolo il
cristianesimo divenne progressivamente l'unica religione.

Nel IV secolo, l'Impero romano, piegato da una inarrestabile crisi politica
ed economica ed incapace di respingerne le invasioni, fu costretto ad
accettare sempre più frequentemente lo stanziamento di popoli germanici
("barbari") nei suoi territori.

Fine dell'Impero romano d'Occidente

Nel V secolo l'impero d'Oriente e quello d'Occidente erano ormai
stabilmente divisi. Nell'Impero d'Occidente, ridotto ormai quasi alla sola
Italia, Roma subì il sacco dei Visigoti di Alarico I nel 410 e quello dei
Vandali di Genserico nel 455. Erano ormai i generali barbari che
difendevano l'Impero ad esercitare un enorme potere, arrivando a creare e
deporre imperatori a loro piacimento. Nel 476 il re barbaro Odoacre depose
l'imperatore Romolo Augusto e rimandò le insegne imperiali all'imperatore
d'Oriente, segnando anche formalmente la fine dell'Impero romano
d'Occidente.

Note

[1] Giardina, 2000, introduzione.
[2] Rendina, 2007, 19.
[3] De Bernardis-Sorci, 2006 I, 7.
[4] Giorgio Ruffolo, Quando l'Italia era una superpotenza, Einaudi, 2004,
  p. 10.
[5] Giardina, 2000, XXXI; cfr. Vitruvio, De architectura, 6,1,10 e Tito
  Livio, Ab urbe condita, 5,54.
[6] Giorgio Ruffolo, Quando l'Italia era una superpotenza, Einaudi, 2004,
  p. 9.
[7] Cantarella-Guidorizzi, 2002 I, 212
[8] Cantarella-Guidorizzi, 2002 I, 210
[9] Cantarella-Guidorizzi, 2002 I, 213
[10] Francesco De Martino ha accuratamente calcolato che all'inizio del VI
  secolo a.C. Roma occupava un territorio di 150 chilometri quadrati con
  10.000 abitanti; alla fine della monarchia etrusca, cento anni più tardi,
  il suo territorio si estendeva invece su 820 chilometri quadrati, con una
  popolazione di 50.000 abitanti: Roma era diventata, quindi, non solo una
  delle più grandi città italiche (la potente Siracusa in quel periodo
  contava circa 40.000 abitanti), ma una rispettabile potenza mediterranea
  (Francesco De Martino,Storia economica di Roma antica, La Nuova Italia,
  1980).
[11] Allo Stato romano mantenere la legione oplitica, in fondo, costava
  poco: erano gli stessi cittadini-soldati a finanziarla, a proprie spese,
  fino alla conquista della penisola (Giorgio Ruffolo, Quando l'Italia era
  una superpotenza, Einaudi, 2004, p. 46).
[12] Secondo alcuni studiosi, combinando diversi dati storici ed
  archeologici, si può ragionevolmente concludere che Tarquinio il Superbo
  fu cacciato non da una rivolta popolare, ma da un altro re etrusco,
  Porsenna, re di Chiusi, che si impadronì di Roma, prima di essere
  sconfitto da una coalizione latino-cumana nella battaglia di Aricia
  (sulla battaglia e le sue conseguenze vd. in particolare Giulio
  Giannelli, La data e le conseguenze della battaglia di Aricia, in
  Ricerche Barbagallo, vol. I pp. 391 ss., Napoli 1970). Secondo altri
  storici, invece, il dominio che il patriziato sembra avere esercitato
  sulla prima Repubblica induce a pensare che la fine della monarchia sia
  da attribuire a una violenta rivolta (confermata anche dall'odio feroce
  che l'aristocrazia romana dimostrò nei confronti dell'istituto monarchico
  in tutto il corso dell'età repubblicana) del patriziato romano contro un
  regime che aveva accentuato notevolmente i suoi caratteri autocratici
  (Geraci e Marcone, Storia Romana, Le Monnier, 2004)
[13] Secondo Giorgio Ruffolo, la fine della monarchia etrusca e
  l'instaurazione dell'oligarchia chiusa di proprietari terrieri (regime
  repubblicano dei "patrizi") segnò da un lato l'emarginazione politica dei
  ceti commerciali ed artigiani (i "plebei"), che erano stati favoriti dai
  re etruschi, dall'altro una catastrofe politica ed economica: le terre
  conquistate sotto i Tarquini vennero perdute sotto gli attacchi
  concentrici di Latini, Equi e Volsci dal sud ed Etruschi dal nord, mentre
  l'economia tornò alle forme modeste di un'economia agricola povera
  (Giorgio Ruffolo, Quando l'Italia era una superpotenza, Einaudi, 2004).
[14] Cantarella-Guidorizzi, 2002 I, 225
[15] Cantarella-Guidorizzi, 2002 I, 230
[16] Cantarella-Guidorizzi, 2002 I, 231
[17] Giorgio Ruffolo fa un'interessante considerazione sulle differenze fra
  la deduzione di colonie romana e la colonizzazione greca e fenicia.
  Quest'ultima era di tipo "diffusivo", ovvero Greci e Fenici fondavano
  colonie di là dal mare che presto si distaccavano politicamente dalla
  madre patria. La colonizzazione romana era invece di tipo "cumulativo",
  ovvero si trattava di una progressiva espansione terrestre di Roma
  stessa, che presidiava e consolidava con i suoi cittadini-soldati i
  territori appena conquistati (Giorgio Ruffolo, Quando l'Italia era una
  superpotenza, Einaudi, 2004, pp. 16-17).
[18] Giorgio Ruffolo afferma che Roma è diventata un impero da città-stato
  qual era, saltando la dimensione che oggi diremmo "nazionale". Nel II
  secolo a.C. si assiste, infatti, alla nascita della Repubblica imperiale.
  Nell'antichità le forme dello Stato erano sostanzialmente due: la
  città-stato e l'Impero. Per Ruffolo, Roma è la sola che le abbia percorse
  entrambe (Giorgio Ruffolo, Quando l'Italia era una superpotenza, Einaudi,
  2004, p. VII).
[19] Giorgio Ruffolo ha individuato essenzialmente due ragioni per spiegare
  la rapida espansione di Roma: la spinta demografica, ma anche la forza
  propulsiva della costituzione politico-militare romana. Roma è una città
  basata sostanzialmente sulla guerra, in cui la struttura militare
  coincide con quella politica. La conquista di terre consente di
  contemperare gli interessi dell'aristocrazia (classe senatoriale) con
  quelli della plebe (il popolo romano). In questa espansione si crea una
  solidarietà patriottica che non aveva riscontro in nessuna altra città.
  Ma la grandezza di Roma fu il risultato non solo della sua potenza
  militare, ma soprattutto della sua abilità nel tenere insieme ed
  integrare politicamente le varie parti di un Impero così velocemente
  conquistato. Il dominio politico romano fu il più capace tra quelli
  dell'antichità di suscitare consensi e gettare radici, lasciando segni
  nel paesaggio, nella lingua, nella cultura, nel diritto delle nazioni
  (Giorgio Ruffolo, Quando l'Italia era una superpotenza, Einaudi, 2004,
  pp. 19-20).
[20] Il ceto dei piccoli proprietari terrieri era in difficoltà a causa,
  infatti, da una parte del "prelievo" dovuto alle continue guerre,
  dall'altra della pressione dei grandi proprietari, che estendevano i loro
  domini attraverso l'evizione dei coloni debitori o l'acquisto dei loro
  fondi (Giorgio Ruffolo, Quando l'Italia era una superpotenza, Einaudi,
  2004, p. 18).
[21] Per Giorgio Ruffolo si assiste proprio in questo periodo alla prima
  divisione economica in Italia: la piccola proprietà agricola (economia
  essenzialmente di autoconsumo) venne confinata nelle zone interne e nel
  nord della penisola, mentre nel sud e in Sicilia prevalsero i latifondi
  (coltivazione estensiva e pascolo) lasciati gestire dai padroni ad
  affittuari poveri o schiavi (Giorgio Ruffolo, Quando l'Italia era una
  superpotenza, Einaudi, 2004, p. 24).
[22] La fusione degli antichi strati del patriziato con i nuovi ceti di
  ricchi plebei affermatisi grazie allo sfruttamento dei traffici
  commerciali fa nascere una nuova nobiltà, la cosiddetta nobilitas: una
  élite dominante aperta, a differenza di quella antica e isolazionista dei
  patrizi, perché accessibile attraverso le carriere politiche elettive
  (Giorgio Ruffolo, Quando l'Italia era una superpotenza, Einaudi, 2004, p.
  17).
[23] Il II secolo a.C. è il secolo dei Gracchi e delle rivendicazioni
  democratiche. I Gracchi cercarono, senza successo, di unire contro la
  nobilitas i nuovi proletari confluiti nell'urbe, i soci italici
  emarginati politicamente dalle conquiste e il nuovo ceto degli equites.
  Alla fine sarà la "democrazia militare", invece che quella "rurale", ad
  assumere il ruolo di antagonista dell'aristocrazia (Giorgio Ruffolo,
  Quando l'Italia era una superpotenza, Einaudi, 2004, p. 18).
[24] Giovanni Brizzi, Il guerriero, l'oplita, il legionario. Gli eserciti
  nel mondo classico, Il Mulino, 2008.
[25] Giorgio Ruffolo, Quando l'Italia era una superpotenza, Einaudi, 2004,
  p. 49
[26] Ruffolo, 2004, p. 53.
[27] Da una popolazione di 10 milioni su 150.000 chilometri quadrati alla
  fine delle guerre puniche, il dominio romano passò all'inizio del I
  secolo d.C. a una popolazione di 55 milioni su una superficie di 3,3
  milioni di chilometri quadrati (Giorgio Ruffolo, Quando l'Italia era una
  superpotenza, Einaudi, 2004, p. 22)
[28] Come è quasi unanimemente sottolineato non solo dalla storiografia ma
  anche dal pensiero politico di età moderna, l'ultimo secolo dell'età
  repubblicana (133-31 a.C.) aveva mostrato che il sistema di governo
  guidato dall'oligarchia senatoria era inadeguato, e ciò per la
  sproporzione sempre maggiore fra la crescente estensione dell'Impero, che
  richiedeva pronte decisioni e interventi tempestivi, e gli organi dello
  Stato repubblicano, lenti e macchinosi. Inoltre, lo Stato era così
  lacerato da interminabili conflitti interni tra le classi e tra i capi
  militari, che ormai si sentiva il bisogno di una pacificazione generale,
  che potesse ridare stabilità e legalità. L'idea di un princeps o primo
  cittadino al di sopra delle parti, capace col suo prestigio di guidare la
  vita pubblica senza modificare le istituzioni, era ormai sentita come una
  necessità. Persino l'oligarchia senatoria, spaventata dalle violenze
  popolari e dalla ferocia delle guerre civili, sembrava ormai disposta a
  spartire il potere politico e militare con un "protettore" che sapesse
  garantire insieme il buon governo ed i privilegi e le ricchezze
  dell'aristocrazia (su questo aspetto vd. in particolare Ettore Lepore, Il
  princeps ciceroniano e gli ideali politici della tarda repubblica, Napoli
  1954).

Bibliografia

- Cantarella Eva, Giulio Guidorizzi, La cultura della storia - volume 1 -
  Dalle origini dell'umanità al secolo II d.C., 10ª ed., Milano, Einaudi
  scuola, 2002, ISBN 88-286-0386-0.
- Filippo Cassola, Storia di Roma. Dalle origini a Cesare, Roma, Jouvence,
  2001.
- De Bernardis Gaetano, Andrea Sorci, SPQR - volume 1 - Dalle origini alla
  crisi della Repubblica, Palermo, Palumbo Editore, 2006, ISBN
  978-88-8020-607-1.
- Francesco De Martino, Storia economica di Roma antica, La Nuova Italia,
  1980.
- Andrea Giardina, Roma Antica, Roma-Bari, Editori Laterza, 2000, ISBN
  978-88-420-7658-2.
- Andrea Giardina, L'uomo romano, Roma-Bari, Editori Laterza, 2003.
- Ettore Lepore, Il princeps ciceroniano e gli ideali politici della tarda
  repubblica, Napoli 1954.
- Santo Mazzarino, L'Impero romano, Roma-Bari, Editori Laterza, 2000.
- Arnaldo Momigliano, Manuale di storia romana, Torino, UTET, 2011.
- Theodor Mommsen, Storia di Roma, (Germania) 1900
- Mario Polia. Imperivm: origine e funzione del potere regale nella Roma
  arcaica, Edizioni Il Cerchio, 2002.
- Claudio Rendina, Roma ieri, oggi e domani. Volume primo - Roma antica,
  Roma, Newton Compton Editori, 2007, ISBN 978-88-541-1025-0.
- Giorgio Ruffolo, Quando l'Italia era una superpotenza, Einaudi, 2004.

Discografia

- Synaulia, La musica dell'antica Roma, Vol. I – Gli strumenti a fiato -
  Amiata Records Arnr 1396, Firenze, 1996
- Synaulia, La musica dell'antica Roma, Vol. II – Gli strumenti a corda –
  Amiata Records, Arnr 0302, Roma, 2003

Voci correlate

- Latini
- Storia di Roma
- Epigrafia latina
- Synaulia

Altri progetti

- Wikibooks contiene testi o manuali sulla storia romana
- Wikiversità contiene lezioni sulla storia romana
- Wikimedia Commons contiene immagini o altri file sulla storia romana

Collegamenti esterni

- signainferre: popolare sito sulla storia romana e antica in genere,
  signainferre.it.
- elenco di risorse web sulla storia di Roma, vallegiulia.blogspot.com.
- The Roman Law Library by Yves Lassard and Alexandr Koptev.
- Soundcenter, La musica dell'antica Roma, soundcenter.it.
- Storia romana, su Open Directory Project, Netscape Communications.
  (Segnala su DMoz un collegamento pertinente all'argomento "Storia
  romana")

Cronologia della storia antica

Nota introduttiva

In queste pagine il computo degli anni è riportato secondo l'Anno Domini
(estesa agli anni avanti Cristo) e quindi utilizzando il calendario solare
gregoriano[nota esplicativa 1]. La suddivisione di queste pagine di
cronologia storica in cronologia della protostoria, cronologia della storia
antica e cronologia del Medioevo ha solo significato metodologico per
evitare la costruzione di un'unica pagina di "Cronologia della storia del
mondo", troppo complicata, pesante ed ambiziosa da gestire; si è scelto
pertanto di dividere i periodi in base ad alcuni riferimenti storici
importanti: la scoperta della scrittura in Mesopotamia ed Egitto (passaggio
dalla protostoria alla storia antica) e la scoperta delle Americhe da parte
degli europei (fine del Medioevo)[nota esplicativa 2].
La cronologia della storia antica è composta da questa pagina principale,
suddivisa in 8 paragrafi di 500 anni, ciascuno contenente una tabella
riassuntiva geografica[nota esplicativa 3] ed una cronologia sintetica ed
essenziale[nota esplicativa 4]; ad ogni paragrafo è collegata una pagina
specifica con la cronologia estesa ed approfondita di quei cinque secoli.
La cronologia adottata per la Mesopotamia e l'Egitto è la cronologia media.

3500 a.C. - 3001 a.C.

La cronologia particolareggiata si trova alla pagina Cronologia della
storia antica (3500 a.C. - 3001 a.C.) qui è presente un breve riassunto
degli eventi di questi cinque secoli con alcune date particolarmente
significative.

in questi 500 anni:

Tabella geografica

Eurasia

- Vicino Oriente e Medio Oriente - Mezzaluna Fertile
  Periodizzazione per l'età del bronzo nel Vicino Oriente antico¹ :

In questi cinque secoli (che corrispondono alla fine del tardo Età del rame
ed alla prima età del bronzo) vengono progressivamente introdotte
innovazioni tecnologiche soprattutto in agricoltura con lo sviluppo della
canalizzazione delle acque nell'alluvio mesopotamico e l'utilizzo
dell'aratro-seminatore (apin in sumero). Sono questi i secoli della prima
rivoluzione urbana, che raggiungerà il suo culmine dal 3500 a.C. al 3200
a.C., nella bassa Mesopotamia, nella zona di Uruk (che sostituirà Eridu
come città egemone. L'urbanizzazione si diffonderà dalla bassa Mesopotamia
nel resto della mezzaluna fertile (più lentamente in Palestina) e nelle
zone limitrofe, sia tramite la costruzione di colonie (avamposti
commerciali) di Uruk, che attraverso gli influssi che la cultura di Uruk
avrà sulle culture confinanti (es. il sito di Arslantepe nell'alta valle
dell'Eufrate). Sempre in quest'area (proprio per le esigenze della nuova
amministrazione templare e palatina cittadina) vengono ideati sistemi di
comunicazione delle informazioni che, attraverso i sigilli a stampo e poi i
sigilli cilindrici e gli stampi su creta

porteranno, più avanti, alla scoperta della scrittura cuneiforme. La prima
rivoluzione urbana entrerà progressivamente in crisi prima al nord poi
anche nel territorio di Uruk stessa circa dal 3000 a.C (periodo Gemdet Nasr
3000-2900 a.C.) e nel periodo protodinastico I (2900 a.C 3750 a.C. circa).

-
  + Mesopotamia: Periodo di Uruk antico (3800 a.C. - 3400 a.C.)
    (Protoliterate A) strati archeologici dal 14º al 9º e poi tardo (3400
    a.C. - 3000 a.C.) (Protoliterate B), strati archeologici dall'8º al 4º.
    Inizio della Rivoluzione Urbana, scoperta progressiva della scrittura
    (dai timbri ai contrassegni fino alle tavolette di terracotta incise)¹
    . Insediamenti protourbani e poi urbani anche in Eridu (da l5º al 2º
    strato archeologico) Nippur, Gawra e Ninive. Seguirà poi una crisi con
    il periodo detto di Gemdet Nasr e successivamente nel protodinastico I
    (dal 2900 a.C.)¹
  + Palestina: Insediamenti protourbani di popolazioni cananee
  + Siria: insediamenti protourbani in Amuq F, Hama K, Habuba Kebira, Gebel
    Aruda² .
  + Persia: insediamenti protourbani in: Khuzistan, Susa B ³ e poi tipo
    Uruk; sui monti Zagros, Godin Tepe dal 7º al 5º strato archeologico
- Estremo Oriente
-
  + Asia Centrale: Cultura calcolitica di Afanasevo (fino a circa il 2000
    a.C.). La cultura di Afanasevo, 3500—2500 a.C., è una cultura
    archeologica del tardo calcolitico e dell'inizio dell'Età del bronzo
    della Siberia. Prende il nome dalla località di Afanasjeva Gora, nel
    bacino dello Enisej, dove fu scavata una necropoli di questa cultura.
    Popolazioni seminomadi di pastori e agricoltori (di ceppo indoeuropeo,
    ramo tocario della cultura kurgan secondo la teoria kurganica⁴
    sull'origine dei popoli indoeuropei, che successivamente diede origine
    ai Tocari) ⁵
  + India: Civiltà della valle dell'Indo (fino al 1700 a.C.). In
    particolare il sito di Harappa si svilupperà dal 3200 a.C. fino al 1600
    a.C. circa con lo sviluppo di una vera struttura urbana almeno dal 2600
    a.C. e la scoperta della scrittura. La cultura di Harappa, tramite le
    vie commerciali che attraversavano l'Elam era in contatto con la
    cultura mesopotamica⁶ . I testi sumeri e accadi si riferiscono
    ripetutamente a un popolo con cui si ebbero attivi scambi commerciali,
    chiamato Meluḫḫa, che potrebbe essere identificato con la civiltà della
    valle dell'Indo.
  + Cina: le culture neolitiche e calcolitiche in Cina domineranno questi
    secoli (Culture neolitiche cinesi)⁷ ⁸ ⁹ ¹⁰ .
    * La cultura di Daxi (cinese semplificato = 大溪文化, formato da = 大溪,
      pinyin = Dàxī, "torrente della grande montagna" e s=文化, pinyin =
      wénhuà, "cultura"), 5000-3000 a.C., era una cultura neolitica
      dell'antica Cina, sviluppatasi nella regione delle Tre Gole, lungo il
      medio corso dello Yangtze, il Fiume Azzurro. La cultura si estese
      dall'Hebei occidentale al Sichuan orientale e al delta del Fiume
      delle Perle.
    * La cultura di Majiabang (cinese tradizionale 馬家浜文化 , semplificato
      马家浜文化 , pinyin = Mǎjiābāng wénhuà ), 5000 - 3000 a.C., era una
      cultura neolitica che si sviluppò alle foci dello Yangtze, il Fiume
      Azzurro, soprattutto nelle zone costiere del lago Tai Hu e a nord
      della baia di Hangzhou e si estese successivamente nella parte
      meridionale dello Jiangsu e in quella settentrionale dello Zhejiang.
    * La cultura di Yangshao (Cinese: 仰韶文化; pinyin: Yǎngsháo wénhuà) fu una
      civiltà neolitica insediata nel bacino centrale del Fiume Giallo, in
      Cina. Il nome deriva dal primo insediamento ritrovato nel 1921 a
      Yangshao, nella provincia cinese di Henan, dall'archeologo svedese
      Johan Gunnar Andersson.Datata fra il 5000 e il 3000 a.C., la cultura
      di Yangshao fu diffusa principalmente nelle province di Henan,
      Shaanxi e Shanxi.
    * La cultura di Hongshan, (cinese semplificato= 红山文化 , tradizionale=
      紅山文化 , pinyin= hóngshān wénhuà), era una cultura neolitica
      sviluppatasi nel nord-est della Cina tra il 4700 e il 2900 a.C..
    * La cultura di Dawenkou, (cinese tradizionale = 大汶口文化 , pinyin =
      dàwènkǒu wénhuà), è il nome dato dagli archeologi ad un gruppo di
      comunità neolitiche cinesi vissute soprattutto nello Shandong, ma
      apparse anche nelle vicine provincie dell'Anhui, Henan e Jiangsu, in
      Cina. La cultura si sviluppò tra il 4100 e il 2600 a.C. in parziale
      sovrapposizione alla cultura di Yangshao.
    * La cultura di Liangzhu (cinese tradizionale 良渚文化 , pinyin = liángzhǔ
      wénhuà) (3400 a.C.- 2250 a.C.) è l'ultima cultura neolitica della
      giada sviluppatasi nell'area del delta del Fiume Azzurro, in Cina. La
      sua area di influenza si estese dai dintoni del lago Tai Hu, a nord
      lungo il corso del fiume Azzurro fino a Nanchino, a est fino Shanghai
      e al mare, e a sud fino a Hangzhou.
    * La cultura di Qujialing (cinese: 屈家嶺文化 ; pinyin: Qujialing wénhuà) fu
      una forma di civiltà neolitica cinese che si sviluppò dal 3100 a.C.
      al 2600 a.C., soprattutto nell'area attorno al medio corso dello
      Yangtze, il Fiume Azzurro, tra le odierne regioni di Hubei e Hunan,
      in Cina.
    * Cultura calcolitica di Longshan in Cina (fino al 2000 a.C.). La
      cultura di Longshan (cinese: 龍山文化; pinyin: Lóngshān wénhuà) fu una
      cultura che attraversò il tardo Neolitico in Cina, sviluppatasi nel
      medio e basso Fiume Giallo fra il 3000 e il 2000 a.C. La cultura di
      Longshan è così denominata da Longshan, Jinan orientale, nella
      provincia di Shandong, il primo sito archeologico relativo a questa
      cultura. Con la cultura di Longshan compaiono le prime città
      circondate da mura.
-
  + Thailandia: Coltivazione del Riso, Addomesticamento della gallina.
- Europa
  + Moravia, Ungheria, Slovacchia e Austria
    * Cultura di Baden (3600 a.C. - 2800 a.C. circa), fu una cultura
      eneolitica diffusasi nell'Europa centro-orientale (Moravia, Ungheria,
      Slovacchia e Austria orientale). Importazioni della ceramica di Baden
      sono state rinvenute anche in Germania e in Svizzera (Arbon-Bleiche
      III), con la possibilità di poterle datare tramite la
      dendrocronologia. La cultura Baden si sviluppò dalla precedente
      cultura di Lengyel, nella parte occidentale del bacino dei Carpazi¹¹
      ¹² . Nell'ambito della teoria kurganica esposta da Marija Gimbutas,
      la cultura di Baden viene vista indoeuropeizzata. La cultura di Baden
      fu approssimativamente contemporanea alla tarda cultura del bicchiere
      imbutiforme, alla cultura delle anfore globulari e alla fase più
      antica della cultura della ceramica cordata.
  + Romania, Moldavia
    * Romania: Presunta datazione delle tavolette di Tărtăria¹³ ¹⁴ ¹⁵ ¹⁶ ¹⁷
      (Cultura di Vinča), sarebbe uno dei primi esempi di scrittura in
      Europa ma il dato è molto controverso¹⁸ soprattutto alla luce delle
      moderne datazioni al radiocarbonio¹⁹ .
    * Passaggio dalla fase intermedia a quella tarda nella cultura di
      Cucuteni (3200 a.C. - 2600 a.C.)
  + Polonia, Russia, Bielorussia, Ucraina
    * Cultura della ceramica cordata²⁰ . La cultura della ceramica cordata,
      chiamata anche cultura dell'ascia da combattimento o cultura della
      sepoltura singola, è un ampio orizzonte archeologico iniziato nel
      tardo neolitico, fiorito nel calcolitico e culminato agli inizi
      dell'età del bronzo. Segnò l'introduzione della metallurgia
      nell'Europa settentrionale e si è ipotizzato che rappresenti una
      prima espansione dei linguaggi della famiglia indoeuropea²¹ ²² .
-
  +
    * Cultura del medio Dnieper: La cultura del medio Dnieper²³ si sviluppò
      nel periodo tra il 3200 e il 2300 a.C. nell'Ucraina settentrionale e
      in Bielorussia, sul medio corso del fiume Dnieper, dal quale riprende
      il nome.
    * Cultura di Fatyanovo-Balanovo: La cultura di Fatyanovo-Balanovo²⁴ si
      sviluppò nel periodo tra il 3200 e il 2300 a.C., contemporaneamente
      alla cultura del medio Dnieper, tra il medio corso del Volga ad est e
      il lago Pskov ad ovest. Si tratta di due culture imparentate tra
      loro, quella di Fatyanovo ad occidente e quella di Balanovo ad
      oriente.
    * Ucraina: Primi stanziamenti di popolazioni Indoeuropee della Cultura
      di Jamna. La cultura di Jamna (in russo: Ямная культура?, in ucraino:
      Ямна культура?, la "cultura della tomba a fossa", dal russo/ucraino
      яма, "fossa") è situata in un periodo tardo dell'età del rame/inizio
      della cultura dell'età del bronzo nella regione del Bug/Dnestr/Ural
      (la steppa pontica), risalente a un periodo che va dal XXXVI al XXIII
      secolo a.C. Lo stesso nome risulta in Inghilterra come cultura della
      tomba a fossa o cultura della tomba di ocra. Questa cultura è
      considerata una delle prime culture indoeuropee secondo l'ipotesi
      Kurgan (evoluzione della cultura Jamna che si ipotizza sia il nucleo
      di partenza della diffusione della cultura indoeuropea). La cultura
      fu prevalentemente nomade, con l'agricoltura praticata in alcune zone
      vicino ai fiumi e in alcune hillfort.²⁵
  + Antica Grecia
    * Cultura calcolitica di Dimini in Tessaglia²⁶ ²⁷ ²⁸
    * Periodo (I) Protocicladico nelle isole Cicladi - Grecia (fino al 2000
      a.C.)

Africa

-
  + La regione del Sahara comincia a assumere l'aspetto attuale, da
    ecosistema del tipo savana si trasforma in deserto non abitabile.
  + Antico Egitto: Addomesticamento del gatto. Inizio del Periodo
    predinastico III, o periodo di Naqada II in Alto Egitto (fino al 3250
    a.C.) poi inizio della Periodo della Dinastia 0 e periodo Naqada IIIin
    Alto Egitto (circa fino al 3000 a.C.) ed infine inizio del Periodo
    arcaico dell'Egitto (fino al 2700 a.C.)²⁹ - Narmer (c.a. 3150 a.C. -
    3125 a.C.) primo faraone conosciuto dell'Egitto unito. Anche in Egitto
    in questo periodo si avvia una rivoluzione urbana con caratteristiche
    diverse da quella mesopotamica; inoltre la prima urbanizzazione entrerà
    in crisi attorno all'anno 3000 a.C., e infine vi compaiono i sigilli a
    stampo e cilindrici e poi la scrittura: i geroglifici[nota esplicativa
    5][nota esplicativa 6].

America

-
  + America Centrale: Inizio del Neolitico - Prime coltivazioni di mais in
    Mesoamerica
  + Perù: Agricoltura del cotone, fagioli, zucca e peperoncino,
    Addomesticamento del lama, alpaca e porcellino d'India.
  + Colombia: Nella regione caraibica della Colombia, in particolare nella
    regione del Canal del Dique, all'inizio della prima fase formativa
    intorno al 4000 a.C., vi erano già alcuni insediamenti semisedentari,
    suddivisi in gruppi di diverse famiglie che abitavano in grandi case
    denominate maloca e combinavano le loro normali attività di caccia e
    raccolta con la prima forma di agricoltura (coltivazione del mais), sia
    su piccola che grande scala. È probabile che esistessero
    contemporaneamente accampamenti semipermanenti lungo la costa, per
    accogliere altri gruppi di persone impegnate in attività di pesca e
    raccolta di molluschi³³

Cronologia sintetica

3500 a.C. - 3201 a.C.

- c. 3500 a.C.
  + Vicino Oriente - Prima guerra nella storia: La città di Hamoukar in
    Siria probabilmente distrutta da un conflitto (nomadi)³⁴ .
  + Antico Egitto: Addomesticamento del gatto³⁵ .
  + Asia Centrale: Cultura calcolitica di Afanasevo (fino a circa il 2000
    a.C.) - Popolazioni seminomadi di pastori e agricoltori (antenati dei
    Tocari?)³⁶
  + Thailandia: Coltivazione del Riso, Addomesticamento della gallina,
    Prima probabile metallurgia del Bronzo nel mondo
  + Perù: Agricoltura del cotone, fagioli, zucca e peperoncino,
    Addomesticamento del lama, alpaca e porcellino d'India
- c. 3400 a.C.
  + Mesopotamia: Periodo di Uruk II o Protoliterate A, fino al 3000 a.C.³⁷
  + Antico Egitto: Inizio del Periodo predinastico III, o periodo di Naqada
    III in Alto Egitto (fino al 3250 a.C.)
- c. 3300 a.C.
  + Mesopotamia
    * Prime tracce di marcature tramite Sigilli cilindrici
    * Forme arcaiche di Scrittura cuneiforme nel tardo periodo di Uruk
  + India: Civiltà della valle dell'Indo (fino al 1700 a.C.)
- c. 3250 a.C. - Alto Egitto: Inizio della Periodo di Dinastia 0 in Alto
  Egitto (fino al 3150 a.C.)

3200 a.C. - 3001 a.C.

- c. 3200 a.C.
  + Mesopotamia:Periodo di Uruk III o Protoliterate B (fino al 3100 a.C.)
  + Antico Egitto: A questo periodo si ritiene che risalga la prima mummia
    egiziana mai conosciuta, soprannominata Ginger
  + Nubia: Prime forme di sviluppo di una società organizzata - Vassalli
    dell'Alto Egitto fino al 2600 a.C.
  + Antica Grecia: Periodo (I) Protocicladico nelle isole Cicladi - Grecia
    (fino al 2000 a.C.)
  + Romania, Moldavia, Ucraina: Tarda cultura di Cucuteni (3200 a.C. - 2600
    a.C.)
  + Polonia, Russia, Bielorussia, Ucraina: Cultura della ceramica cordata
    (Cultura del medio Dnjepr e di Fatyanovo-Balanovo) fino al 2300 a.C.
  + Africa: La regione del Sahara comincia a assumere l'aspetto attuale, da
    ecosistema del tipo savana si trasforma in deserto non abitabile.
- c. 3150 a.C. - Antico Egitto: Inizio del Periodo arcaico dell'Egitto
  (fino al 2700 a.C.) - Narmer (c.a. 3150 a.C. - 3125 a.C.) primo faraone
- c. 3125 a.C. - Antico Egitto: Aha (c.a. 3125 a.C. - 3100 a.C.) secondo
  faraone della I Dinastia
- c. 3102 a.C. - India - Secondo la tradizione, a questa data dovrebbe
  risalire la mitica Guerra del Mahābhārata e inizio dell'era del Kali Yuga
  (TRAD)
- c. 3100 a.C.
  + Mesopotamia: Inizio del periodo di Gemdet Nasr o predinastico in
    Mesopotamia (fino al 2900 a.C.)
  + Antico Egitto: Djer terzo faraone (c.a. 3100 a.C. - 3055 a.C., sec.
    Grimal) della I Dinastia
- c. 3070 a.C. Antico Egitto: Celebrazione della prima festa del giubileo
  Heb Sed, 30 anni di regno del Faraone Djer
- c. 3055 a.C. - Antico Egitto: Djet quarto faraone (c.a. 3055 a.C. - 3050
  a.C.) della I Dinastia. Seguirà la reggente Mer(it)neith.
- c. 3050 a.C. - Antico Egitto: Den quinto faraone (c.a. 3050 a.C. - 2995
  a.C.) della I Dinastia.

3000 a.C. - 2501 a.C.

La cronologia particolareggiata si trova alla pagina Cronologia della
storia antica (3000 a.C. - 2501 a.C.) qui è presente un breve riassunto
degli eventi di questi cinque secoli con alcune date particolarmente
significative.

in questi 500 anni:

Tabella Geografica

Eurasia

- Vicino Oriente e Medio Oriente

--Mezzaluna Fertile--

-
  + Mesopotamia: questi cinque secoli si aprono con il periodo detto di
    Gemdet Nasr (3000 a.C. - 2900 a.C.), in cui persiste l'egemonia di Uruk
    però ora solo sulla bassa e media Mesopotamia. La scrittura cuneiforme
    si perfeziona e diffonde, nel sito di Gemdet Nasr è stato scoperto un
    vasto edificio contenente un archivio di testi protocuneiformi su
    argilla con stampigli provenienti da Sigilli cilindrici. Il periodo
    seguente, detto protodinastico I (2900 a.C. - 2750 a.C.) vede il
    proseguirsi della crisi della prima urbanizzazione ma anche l'ulteriore
    sviluppo della struttura amministrativa con la comparsa dei palazzi
    (residenza di un sovrano detto ensi o lugal a seconda delle regioni), a
    fianco ai templi. L'amministrazione della città rimane ancora nelle
    mani dei sacerdoti del tempio, il sovrano ha principalmente il compito
    di difendere la città dai nemici secondo la volontà del dio cittadino.
    Il periodo seguente è il protodinastico II (2750 a.C. - 2600 a.C.) e
    poi il protodinastico IIIa (2600 a.C. - 2450 a.C.), che vedono l'avvio
    della seconda urbanizzazione ed il risorgere di numerosi centri
    cittadini Sumeri a Eridu, Ur, Uruk, Lagash, Nippur, Shuruppak, Marad,
    Kish, Sippar, Adab e la trasformazione della Mesopotamia in un mosaico
    di regni indipendenti e spesso in guerra fra loro. Caratteristica di
    questa seconda urbanizzazione sarà la regionalizzazione, la formazione
    di numerosi stati indipendenti anche con differenti strutture
    amministrative (negli stati del nord prevarrà una amministrazione laica
    e palatina su quella templere tipica della bassa mesopotamia). Regni
    importanti del centro-nord mesopotamico e siriano saranno Ebla e Mari
    che controllavano il commercio verso la Siria e Kish (il più importante
    regno del nord sumerico).
  + Fase di Troia I, fino al 2600 a.C. poi fase II
  + Palestina: Insediamenti urbani di popolazioni cananee
  + Siria: Primi insediamenti urbani nelle città di Ebla e Aleppo

--

-
  + Bahrain: Inizio della Cultura Dilmun. Questa cultura, sviluppatasi
    sulle isole del Bahrain, fungerà da tramite e collegamento fra i regni
    mesopotamici e la civiltà indiana di Harappa.
  + Persia: Prime tracce della Civiltà di Jiroft, forse il mitico paese di
    Aratta citato nei testi sumerici
- Lontano Oriente
  + Asia Centrale: prosegue lo sviluppo della Cultura calcolitica di
    Afanasevo nella zona dell'attuale siberia (fino a circa il 2000 a.C.)
  + India: Civiltà della valle dell'Indo (fino al 1700 a.C.). Prosegue lo
    sviluppo della civiltà della valle dell'indo e l'intensificarsi dei
    contatti fra questa civiltà e quella sumerica attraverso la mediazione
    della Cultura Dilmun del Bahrain. Dal 2600 a.C. circa anche in questa
    zona fiorirà una rivoluzione urbana (con caratteristiche peculiari) e
    l'utilizzo dei timbri a sigillo e poi cilindrici fino alla scoperta dei
    un tipo di scrittura che non è ancora stata decifrata.
  + Cina: Cultura calcolitica di Longshan in Cina (fino al 2000 a.C.).
    Periodo dei Tre Augusti e Cinque Imperatori (三皇五帝 Sān Huáng Wǔ Dì)
    furono sovranimitologici della Cina durante il periodo dal 2952 a.C. al
    2194 a.C., cioè il tempo che precede la dinastia Xia. I titoli huáng e
    dì, abitualmente tradotti augusto e imperatore (o meglio re-dio per
    distinguerlo dal successivo titolo Sovrano della Cina Imperiale), in
    origine erano probabilmente riservati alle divinità, poiché nei testi
    prima dell'era imperiale non erano usati per designare i sovrani, che
    venivano chiamati wáng (王, "re"), gōng (公, "duca"), ecc.
    L'imperatoreShi Huangdi della dinastia Qin fu il primo a combinare i
    due titoli per formare huángdì (皇帝), imperatore poi ripreso dagli altri
    sovrani cinesi.
  + Indocina: Popolazioni miste di Austronesiane si muovono dal sud-ovest
    della Cina verso sud, diffondendosi dall'Indocina, all'Indonesia, alle
    Filippine, Madagascar:In queste aree diffonderanno la coltivazione del
    riso, la canoa a bilanciere e monumenti megalitici (fino al 1000 a.C.)
- Europa: L'agricoltura si estende fino al Mar Baltico
  + Gran Bretagna: Prime costruzioni a Stonehenge
  + Romania, Moldavia, Ucraina: Prosegue lo sviluppo della tarda nella
    cultura di Cucuteni (3200 a.C. - 2600 a.C.)
-
  + Antica Grecia
    * Periodo I Antico Minoico o Prepalaziale a Creta
    * Cultura calcolitica di Dimini in Tessaglia (Grecia)

Africa

-
  + Africa orientale: inizio del Neolitico
  + Antico Egitto: Termina la I dinastia e si succedono la II, la III e la
    IV. Vengono costruite le piramidi, dalle prime a gradoni a quelle
    principali di Giza perfettamente piramidali. Viene gradualmente
    sistemata l'amministrazione del regno con la suddivisione in distretti,

America

-
  + America Centrale: Inizio del Neolitico - Prime coltivazioni di mais in
    Mesoamerica
  + Sudamerica
    * Perù: Costruzione della città di Caral. Caral è un grande
      insediamento presente nella valle di Supe, Provincia di Barranca,
      Perù, circa 200 km a nord di Lima. Caral è una delle più antiche
      città delle Americhe ed è un sito molto studiato della popolazione
      del Norte Chico. Caral fu abitata all'incirca tra il 3000 a.C. ed il
      2000 a.C., ed occupava un'area di 66 ettari.³⁸ .

Cronologia Sintetica

3000 a.C. - 2701 a.C.

- c. 2995 a.C. - Antico Egitto: Anedjib sesto faraone (c.a. 2995 a.C. -
  2985 a.C.) della I dinastia egizia
- c. 2985 a.C. - Antico Egitto: Semerkhet settimo faraone (c.a. 2985 a.C. -
  2960 a.C.) della I dinastia egizia
- c. 2960 a.C. - Antico Egitto: Qa'a ottavo e ultimo faraone (c.a. 2960
  a.C. - 2925 a.C.) della I dinastia egizia:
- c. 2952 a.C. - Cina: Secondo la tradizione, Fu Hsi diventa Augusto della
  Cina.
- c. 2930 a.C. - Antico Egitto: Istituzione della festa detta Sed (30º
  anniversario di regno del faraone Qa'a)
- c. 2925 a.C. - Antico Egitto: Hotepsekhemwy 9º faraone (c.a. 2925 a.C. -
  2880 a.C.) - II Dinastia
- c. 2900 a.C. - Mesopotamia: Inizio del Periodo proto-dinastico I (fino al
  2800 a.C.)
- c. 2897 a.C. - Vietnam: Regna la Dinastia Hồng Bàng fino al 257 d.C.,
  secondo Việt Nam sử lược di Trần Trọng Kim.³⁹ .
- c. 2880 a.C. - Antico Egitto: Reneb 10º faraone (c.a. 2880 a.C. - 2841
  a.C., sec. Sesto Africano)- II Dinastia
- c. 2841 a.C. - Antico Egitto: Ninetjer 11º faraone (c.a. 2841 a.C. - 2803
  a.C., sec. la Pietra di Palermo)- II Dinastia
- c. 2836 a.C. - Cina: secondo la tradizione, muore Fu Hsi: Nüwa, moglie e
  sorella di Fu Hsi, 2º Augusto della Cina.
- c. 2803 a.C. - Antico Egitto: Weneg 12º faraone (c.a. 2803 a.C. - 2786
  a.C., sec. Sesto Africano)- II Dinastia (forse prima donna faraone?)
- c. 2800 a.C.
  + Mesopotamia: Inizio del Periodo proto-dinastico II (fino al 2494 a.C.)
    - Meskiaggasher Mitico 1 Re di Uruk
  + Antico Egitto: Sistemazione definitiva del pantheon religioso in Egitto
    - Istituzione dei distretti (Sepat)
  + Europa occidentale: Cultura del vaso campaniforme (fino al 1900 a.C.)
  + Scandinavia: Cultura dell'ascia da combattimento (fino al 1900 a.C.)
- c. 2786 a.C. - Antico Egitto: Sened 13º faraone (c.a. 2786 a.C. - 2780
  a.C., secondo Lista di Saqqara)- II Dinastia
- c. 2780 a.C. - Antico Egitto: Sekhemieb-Perenmaat (successivamente
  Peribsen) 14º faraone (c.a. 2780 a.C. - 2754 a.C., secondo dati
  archeologici)- II Dinastia
- c. 2754 a.C. - Antico Egitto: Khasekhemwy (Khasekhem?) 15º faraone (c.a.
  2754 a.C. - 2727 a.C., secondo dati archeologici)- II Dinastia
- c. 2750 a.C. - Mesopotamia: Enmerkar Mitico 2º Re sumero di Uruk
- c. 2738 a.C. - Cina: Secondo la tradizione, Shen Nung diventa il 3º
  augusto della Cina (fino al 2698 a.C.).
- c. 2727 a.C. - Antico Egitto:Sanakhte 16º faraone (c.a. 2727 a.C. -2680
  a.C., secondo dati archeologici), 1º della III Dinastia - Menfi Capitale
- c. 2720 a.C. - Mesopotamia: Lugalbanda Mitico 3º Re sumero di Uruk

2700 a.C. - 2651 a.C.

- c. 2700 a.C.
  + Mesopotamia:
    * Dumuzi Leggendario 4º Re sumero di Uruk
    * Enmebaragesi 22º Re sumero di Kish: Primo re sumero di cui sia stata
      accertata la storicità.
  + Persia: Prime tracce del Regno di Elam in Iran sudoccidentale
  + Antica Grecia
    * Periodo Antico Elladico I in Grecia - Popolazioni protoindoeuropee
      (Pelasgi), fino al 2500 a.C.
    * Protocicladico II nell'Egeo. (fino al 2000 a.C.)
  + Europa occidentale: Cultura del vaso campaniforme fino al 1900 a.C.
  + India - resti archeologici dimostrano commerci della Civiltà della
    valle dell'Indo (Popolo Meluhha) con la Città sumera Kish
- c. 2698 a.C. - Cina: Sale al trono in Cina il mitico Imperatore Giallo,
  il primo dei 5 imperatori
- c. 2685 a.C. - Mesopotamia: Agga 23º Re sumero di Kish (2685 a.C. - 2650
  a.C.)
- c. 2680 a.C.
  + Mesopotamia: Ghilgameš Mitico 5º Re sumero di Uruk - Eroe del primo
    poema epico della Storia, l'Epopea di Gilgamesh.
  + Antico Egitto: Netjerykhet (Djoser o Gioser o Zoser) 17º faraone
    (secondo dati archeologici)- III Dinastia
- c. 2670 a.C. - Antico Egitto: Costruzione della piramide a gradoni di
  Saqqara per opera dell'architetto Imhotep
- c. 2660 a.C. - Antico Egitto: Sekhemkhet (Gioser II) 18º faraone (c.a.
  2660 a.C. -2654 a.C., sec. Canone Reale) - III Dinastia
- c. 2654 a.C. - Antico Egitto: Khaba 19º faraone (c.a. 2654 a.C. - 2648
  a.C., secondo il Canone Reale) - III Dinastia

2650 a.C. - 2601 a.C.

- c. 2650 a.C. - Mesopotamia: Ur-Nungal Mitico 6º Re sumero di Uruk - I
  dinastia di Uruk
- c. 2648 a.C. - Antico Egitto: Nebkara 20º faraone (c.a. 2648 a.C. -2632
  a.C., secondo la lista di Saqqara)- III Dinastia
- c. 2637 a.C. - Cina: secondo la tradizione, l'imperatore cinese Huang Di
  introduce il primo ciclo del calendario cinese.
- c. 2634 a.C. - Cina: secondo una leggenda, Huang Di utilizzò un carro con
  una statua che puntava sempre nella stessa direzione nonostante le curve
  compiute dal veicolo.
- c. 2632 a.C. - Antico Egitto: Huni 21º faraone (c.a. 2632 a.C. - 2608
  a.C., secondo il Canone Reale) - III Dinastia
- c. 2620 a.C. - Mesopotamia: Udul-Kalama Mitico 7º Re sumero di Uruk - I
  dinastia di Uruk
- c. 2610 a.C. - Antico Egitto: Costruzione della Piramide di Meidum (prima
  piramide a forma classica detta canonica)
- c. 2608 a.C. - Antico Egitto: Nebmaat (Snefru) 21º faraone (c.a. 2632
  a.C. -2579 a.C., secondo il Canone Reale)-1º della IV Dinastia
- c. 2605 a.C. - Mesopotamia: La-Ba'shum Mitico 8º Re sumero di Uruk - I
  dinastia di Uruk

2600 a.C. - 2551 a.C.

- c. 2600 a.C.
  + Mesopotamia:
    * Presunto insediamento della II dinastia di Kish
    * Primi insediamenti di Accadi (di origine semitica) in Alta
      Mesopotamia, provenienti dai monti Zagros o dal deserto arabico
    * Rapporti commerciali fra Sumeri, Cultura Dilmun (Bahrain) e Cultura
      Meluhha (India)
  + Antica Grecia: Periodo di Troia II, fino al 2250 a.C.
  + Cina: secondo la tradizione, Huang Di batte Chi You nella battaglia per
    il controllo della valle di Huang He.
- c. 2599 a.C. - Cina: secondo la tradizione, muore il 1º imperatore della
  Cina, il mitico Huang Di.
- c. 2597 a.C. - Cina: Sale al trono in Cina il mitico Shaohao, il 2º dei 5
  imperatori (2597 a.C. - 2514 a.C.)
- c. 2596 a.C. - Mesopotamia: En-Nun-Tarah-Ana Mitico 9º Re sumero di Uruk
  - I dinastia di Uruk
- c. 2594 a.C. - Antico Egitto: Costruzione delle piramidi di Dahshur
- c. 2588 a.C. - Mesopotamia: Mesh-He Mitico 10º Re sumero di Uruk - I
  dinastia di Uruk
- c. 2579 a.C. - Antico Egitto: Medjedu (Cheope) 22º faraone - (c.a. 2579
  a.C.-2556 a.C., secondo von Beckerath)-IV Dinastia
- c. 2570 a.C. - Antico Egitto: Costruzione della Piramide di Cheope
- c. 2556 a.C. - Antico Egitto: Kheper (Djedefra) 23º faraone - (c.a. 2556
  a.C. -2547 a.C., secondo von Beckerath)- IV Dinastia
- c. 2552 a.C. - Mesopotamia:
  + Fine dell'egemonia du Uruk: Egemonia di Ur
  + Mesannepada Mitico 1º Re sumero di Ur - Fondatore della I Dinastia di
    Ur
  + Melem-Ana Mitico 11º Re sumero di Uruk - I dinastia di Uruk

2550 a.C. - 2501 a.C.

- c. 2550 a.C. - Mesopotamia: Ilshu Primo Re di Mari
- c. 2547 a.C. - Antico Egitto:
  + Userib (Chefren) 24º faraone - (c.a. 2547 a.C. -2521 a.C., secondo von
    Beckerath) - IV Dinastia
  + Costruzione della Sfinge di Giza
  + Costruzione della Piramide di Chefren
- c. 2546 a.C. - Mesopotamia: Lugal-Kitun Mitico 12º Re sumero di Uruk - I
  dinastia di Uruk
- c. 2525 a.C. - Mesopotamia: Puabi Mitica 2º Regina/Sacerdotessa sumera di
  Ur - I Dinastia di Ur
- c. 2521 a.C. - Antico Egitto: Baka (Egitto) presunto 25º faraone - (c.a.
  2521 a.C. - 2514 a.C., secondo von Beckerath) - IV Dinastia
- c. 2520 a.C. - Mesopotamia: Lamgi-Mari 2º Re di Mari
- c. 2514 a.C.
  + Antico Egitto: Kakhet (Micerino) 26º faraone - (c.a. 2521 a.C. - 2514
    a.C., secondo von Beckerath) - IV Dinastia
  + Cina: Sale al trono in Cina il mitico Zhuanxu, il 3º dei 5 imperatori
- c. 2510 a.C.
  + Mesopotamia: Fine della I Dinastia di Uruk
  + Antico Egitto: Costruzione della Piramide di Micerino

2500 a.C. - 2001 a.C.

La cronologia particolareggiata si trova alla pagina Cronologia della
storia antica (2500 a.C. - 2001 a.C.) qui è presente un breve riassunto
degli eventi di questi cinque secoli con alcune date particolarmente
significative.

in questi 500 anni:

Tabella Geografica

Europa

Antica Grecia

Periodo Protoelladico II in Grecia - Popolazioni protoindoeuropee (Pelasgi)
(fino al 2300 a.C.)

Italia

Civiltà del Gaudo in Cilento: Necropoli di Buccino

Gran Bretagna

Completamento dei Dolmen di Stonehenge

Europa Occidentale, Europa Centrale

inizio dell'Età del bronzo

- Ucraina:(fino al 1500 a.C.) - Movimenti di popolazioni indoeuropee,
  suddivise nel ramo occidentale Centum (Celti, Latini, Germanici, Elleni)
  e orientale Satem (Slavi, Baltici, Illirici, Gutei, Ittiti, Hurriti,
  Tocari, Iranici e Arii).
- Caucaso: Civiltà calcolitica del kurgan - Sepolture in tumulo, poi
  diffuse in tutta Europa

Asia

Vicino Oriente

- Siria
  + I Fenici fondarono i primi insediamenti sulla costa del Mediterraneo
  + Gli Hurriti (popolazione indoeuropea) si insediano in Siria
    * Primi insediamenti urbani nella città di Karkemiš, fra Siria e
      Turchia
- Asia Minore: Gli Hatti (popolazione mediterranea) si insediano in
  Anatolia organizzandosi in una serie di città stato che resteranno
  indipendenti fino alla nascita dell'impero ittita nel 1700 a.C. circa.
- Arabia: Addomesticamento del dromedario
- Mesopotamia
  + Lugal-Anne-Mundu Leggendario Re di Adab
  + Presunto insediamento della III dinastia di Kish: Kubaba Regina di Kish
  + Primi insediamenti dei nomadi Amorrei (di origine semitica, antenati
    dei Re di Isin e dei Babilonesi) a ovest dell'Eufrate
- Assiria: Primi insediamenti urbani nella città di Assur, in Alta
  Mesopotamia

Asia centrale ed Asia Orientale

Addomesticamento del bue, del cammello, del cavallo, del Bufalo d'acqua e
della Gallina

- India:Civiltà della valle dell'Indo: ad Harappa si diffondono quartieri
  caratterizzati da un ordinato tessuto urbano, con case diversificate,
  indice di una divisione in classi
- Cina: Il Periodo dei Tre Augusti e Cinque Imperatori termina con
  imperatore Shun. Nel 2195 Yǔ il grande primo imperatore della dinastia
  Xia (cinese: 夏朝; Hanyu Pinyin: xià cháo; Wade-Giles: Hsia-ch'ao), ca.
  2195 a.C. - 1600 a.C. È la prima dinastia descritta nelle cronache
  cinesi, come lo Shiji e gli Annali di bambù che riportano i nomi di
  diciassette Re su quattordici generazioni. Si dice che i leggendari Tre
  augusti e cinque imperatori abbiano preceduto questa dinastia, che fu
  seguita dalla dinastia Shang. La fondazione della dinastia Xia è
  attribuita al leggendario Yǔ il grande.⁴⁰
- Thailandia: Coltivazione del Riso, Addomesticamento della gallina,
  metallurgia del Bronzo.

Africa

- Nubia: Nasce il Regno di Kerma in Nubia (fino al 1520 a.C., che
  raggiungerà il suo splendore dopo il 1800 a.C.)
- Africa centrale: Comincia l'inaridimento della regione del Sahara

America settentrionale

- Groenlandia: Cultura mesolitica di Saqqaq in Groenlandia meridionale,
  proveniente dal Canada (fino a 800 a.C.)

Cronologia sintetica

2500 a.C. - 2401 a.C.

- c. 2494 a.C.
  + Mesopotamia:
    * Inizio del Periodo proto-dinastico III (fino al 2334 a.C.)
    * Ur-Nina Re sumero di Lagash, Fondatore della I Dinastia di Lagash
      (Resasi indipendente da Kish)
  + Bahrein: Primi contatti fra Sumeri e Civiltà Dilmun
- c. 2486 a.C.
  + Antico Egitto: Shepsekhet 27º faraone - (c.a. 2486 a.C. -2479 a.C.,
    secondo von Beckerath)- IV Dinastia
- c. 2480 a.C. - Mesopotamia: Ikun-Shamash 3º Re di Mari
- c. 2479 a.C. - Antico Egitto - Djedefptah Presunto 28º faraone - (c.a.
  2479 a.C. -2477 a.C., secondo von Beckerath)- Ultimo della IV Dinastia
  + La sua esistenza è attestata solamente dalla lista di Manetone, nella
    forma riportata da Sesto Africano.
- c. 2477 a.C. - Antico Egitto: Irmaat 29º faraone - (c.a. 2477 a.C. - 2471
  a.C., secondo von Beckerath)- 1º della V Dinastia
  + erezione del primo tempio solare ad Abu Gurab
- c. 2471 a.C. - Antico Egitto: Nebkhau 30º faraone - (c.a. 2471 a.C. -
  2458 a.C., secondo von Beckerath)- 2º della V Dinastia
- c. 2465 a.C. - Akurgal 2º Re sumero di Lagash
- c. 2458 a.C.
  + Antico Egitto:
    * Userkhau (Neferirkara) 31º faraone - (c.a. 2458 a.C. -2438 a.C.,
      secondo von Beckerath)- 3º della V Dinastia
    * Rafforzamento della potenza delle grandi famiglie di corte:
      matrimonio di Ti, capo degli acconciatori della residenza con la
      principessa Neferhetepes.
- c. 2455 a.C.
  + Mesopotamia:Egemonia di Lagash
    * Eannatum 3º Re sumero di Lagash (fino al 2425 a.C.)
      - Conquista di potenti città-stato come Akshak, Kish, Larsa, Nippur,
        Ur e Uruk.In seguito, Eannatum spostò le sue mire anche fuori la
        Mesopotamia, giungendo a chiedere tributi anche a città siriane.
    * Costruzione della Stele degli avvoltoi, primo documento storico
      sumero: fu eretta per ricordare la vittoria di Eannatum su Enakalle
      di Umma, città che poi fu resa tributaria di Lagash.
- c. 2440 a.C. - Mesopotamia: Ikun-Shamagan 4º Re di Mari
- c. 2438 a.C. - Antico Egitto:
  + Shekemkhau (Shepseskara) 32º faraone - (c.a. 2438 a.C. -2431 a.C.,
    secondo von Beckerath)- 4º della V Dinastia
    * A Shekemkhau viene attribuito un regno di sette anni ma la scarsezza
      di tracce archeologiche, si conosce solamente uno scarabeo
      proveniente dagli scavi di Abusir, fa pensare ad un regno decisamente
      più breve. La Pietra di Palermo riporta il nome del suo tempio solare
      Trono prediletto di Ra di cui però non si sono trovate tracce. Non si
      conosce la posizione del suo monumento funebre e neppure quella di
      tombe di funzionari a lui collegati.
  + Prime spedizioni egizie verso il Paese di Punt (attuale Somalia)
  + Primi contatti fra Egiziani e Fenici
- c. 2436 a.C. - Cina: Sale al trono in Cina il mitico Ku, il 4º dei 5
  imperatori
  + Tra le conquiste culturali attribuite all'imperatore Ku vi è in
    particolare l'introduzione delle scuole; secondo antiche fonti cinesi,
    inoltre, ideò ebbe un importante ruolo nell'invenzione di vari
    strumenti musicali e composizioni tradizionali. È considerato anche il
    fondatore della poligamia in Cina ed infatti gli vengono attribuite
    almeno quattro mogli. Da una di loro, Changyi (常儀), Ku ebbe un figlio,
    Zhi, che divenne il suo successore, ma dopo nove anni cedette la
    reggenza a suo fratello Yao, la cui madre era Qingdu. Dalla terza
    moglie, Jiang Yuan, ebbe Houji, dalla quarta, Jiandi, Qi. Questi figli
    sono considerati rispettivamente i capostipiti delle dinastie Zhou e
    Shang.Per separare i suoi figli Ebo e Sichen (madri ignote), in perenne
    lotta tra loro, li proclamò dèi delle stelle Chen e Shen.
- c. 2431 a.C. - Antico Egitto: Neferkhau (Neferefra) 33º faraone - (c.a.
  2431 a.C. -2420 a.C., secondo von Beckerath)- 5º della V Dinastia
- c. 2425 a.C.
  + Mesopotamia:
    * En-anna-tum I 4º Re sumero di Lagash
      - Durante il suo regno fronteggiò la rivolta di Umma, città
        tributaria di Lagash, che per due volte, prima con Ur-Lumma e poi
        con Illi, tentarono di liberarsi del dominio con due attacchi
        contro Lagash.
    * En-Shakansha-Ana Re di Uruk (II Dinastia di Uruk)
    * Urlumma Re di Umma
    * Imbi-ishtar Re di Kish (IV dinastia di Kish)
    * Iku-shamagan Re di Mari
  + Vicino Oriente: Ikgrish-kahlam Re di Ebla
- c. 2420 a.C.
  + Antico Egitto: Setibtawy (Niuserra) 34º faraone - (c.a. 2420 a.C. -2389
    a.C., secondo von Beckerath)- 6º della V Dinastia
  + Costruzione del tempio solare meglio conservato, Shepepu-ib-re (Delizia
    di Ra), eretto ad Abu Gurab, un chilometro a nord di Abusir
- c. 2405 a.C.
  + Mesopotamia
  + Entemena 5º Re sumero di Lagash
    * Durante il suo regno confermò la supremazia di Lagash sulla
      Mesopotamia, sconfiggendo insieme a Lugal-kinishe-dudu di Uruk,
      successore di Enshakushanna, Illi di Umma.

2400 a.C. - 2351 a.C.

- c. 2400 a.C.
  + Europa Centrale: Kurgani dal Mar Nero verso l'Europa
  + Ucraina: Cultura di Usatovo (Forse popolazioni Protosarmate) in (fino
    al 1250 a.C.)
  + Groenlandia: Cultura mesolitica Indipendenza I in Groenlandia centrale
    (fino a 1500 a.C.)
- c. 2389 a.C.
  + Antico Egitto: Menkhau (Menkauhor) 35º faraone - (c.a. 2389 a.C. -2380
    a.C., secondo von Beckerath)- 7º della V Dinastia
- c. 2380 a.C.
  + Antico Egitto
    * Djedkhau (Djedkara) 36º faraone - (c.a. 2380 a.C. -2342 a.C., secondo
      von Beckerath)- 8º della V Dinastia
    * A questo periodo sono attribuiti i Papiri di Neferirkara, un insieme
      di frammenti di papiri amministrativi, di difficile lettura ed
      interpretazione, legati all'amministrazione del complesso funerario
      di Userkhau.
- c. 2375 a.C. - Mesopotamia
  + Enannatum II 6º Re sumero di Lagash
  + Lugal-Kinishe-Dudu Re di Uruk (II dinastia di Uruk)
  + Iblul-il 5º Re di Mari
  + Irkab-damu Re di Ebla
- c. 2365 a.C.
  + Mesopotamia
    * Enetarzi 7º Re sumero di Lagash
    * Lugaltarzi Re di Uruk (II dinastia di Uruk)
    * Ukush Re di Umma
    * Puzursin Re di Kish (I Re della IV Dinastia di Kish)
  + Vicino Oriente: Ae-ennum Re di Ebla
- c. 2359 a.C. - Lugalanda 8º Re sumero di Lagash
- c. 2358 a.C.
  + Cina: Sale al trono in Cina il mitico Zhì, il 5º dei 5 imperatori
    * L'Imperatore Zhi fu il quinto Imperatore della Cina. Anche noto come
      Qingyang-shi (青陽氏), nacque a Jiang Kuang'er (姜匡二), vicino a Jiaozuo e
      fu un figlio dell'Imperatore Ku e di Changyi (常儀), la seconda moglie
      di Ku.
- c. 2355 a.C.
  + Mesopotamia
    * Lugalzagesi Re di Umma e Uruk (III dinastia di Uruk)
    * Ur-zubaba Re di Kish (IV dinastia di Kish) (II Re della IV Dinastia
      di Kish)
  + Vicino Oriente: Enna-dagan di Ebla conquista Mari e diviene Re di Mari
- c. 2352 a.C.
  + Mesopotamia: Urukagina 9º e ultimo Re sumero della I Dinastia di Lagash

2350 a.C. - 2301 a.C.

- c. 2342 a.C.
  + Mesopotamia:
    * Lugalzagesi Diventa Re sumero di Uruk, Umma e Lagash e unifica la
      Mesopotamia: È l'ultimo re sumero prima dell'avvento dell'impero di
      Akkad
    * Simudar Re di Kish, poi Usivitar, vassallo di Akkad (3º e 4º della IV
      dinastia di Kish)
  + Antico Egitto:
    * Waditawy (Unis) 37º faraone - (c.a. 2342 a.C. -2320 a.C., secondo von
      Beckerath)- 8º e Ultimo della V Dinastia
      - Sulla durata del suo regno le fonti sono abbastanza concordi
        nell'indicare 30-33 anni.
    * Fine della V Dinastia
    * Comparsa dei Testi delle piramidi
      - Il complesso funerario di Waditawy, che si trova nella necropoli di
        Saqqara presenta, per la prima volta, le lunghe colonne di
        iscrizioni in geroglifico, con i simboli riempiti di colore
        azzurro, che sono note come Testi delle piramidi e che diventeranno
        comuni durante la VI dinastia.
- c. 2334 a.C.
  + Mesopotamia e Vicino Oriente:
    * Inizio della dominazione degli Accadi (popolazione semitica) in
      Mesopotamia
    * Nascita dell'Impero accadico in Mesopotamia e nel Vicino oriente
    * Sargon di Akkad (2334 a.C. - 2279 a.C.) sale al trono
      - La storia dell'ascesa di Sargon al potere non è nota, le prime
        notizie si hanno con la cronaca della conquista di Uruk, dove
        regnava Lugalzaggisi di Umma.
- c. 2333 a.C.
  + Corea:
    * Secondo la tradizione, inizio del leggendario periodo Tangun
    * Regno mitico di Choson
- c. 2322 a.C.
  + Antico Egitto: Sehoteptawy (Teti) 38º faraone - (c.a. 2322 a.C. -2312
    a.C., secondo von Beckerath)- 1º della VI Dinastia
    * Non conosciamo i motivi che stettero alla base del cambio di dinastia
      tra la V e la VI, anche se il nome Horo, Colui che pacifica le Due
      Terre, potrebbe far pensare ad un periodo di torbidi.
- c. 2320 a.C.
  + Mesopotamia e Vicino Oriente: Distruzione di Mari a opera di Sargon, Re
    degli Accadi - Sargon conquistò il Mari, Yarmut ed Ebla fino alla
    foresta del Libano (Amanus), a Cipro e le montagne d'argento (Tauro) in
    Anatolia.
- c. 2312 a.C.
  + Antico Egitto: Userkara 39º faraone - (c.a. 2312 a.C. -2310 a.C.,
    secondo von Beckerath)- 2º della VI Dinastia
- c. 2310 a.C.
  + Mesopotamia
    * Sollevazione sfortunata dei paesi settentrionali (Subartu) contro
      Sargon
    * Ishtarmuti Re di Kish, poi Ishmesamash, vassalli di Akkad (5º e 6º
      della IV dinastia di Kish)
  + Antico Egitto: Merytawy (Pepi I) 40º faraone - (c.a. 2310 a.C. -2260
    a.C., secondo von Beckerath)- 3º della VI Dinastia
    * Merytawy fu figlio di Sehoteptawy e di Iput. Non è noto per quale
      motivo questo sovrano cambiò il nome Ra ad un certo punto del suo
      regno; salito al trono come Nefersahor trasformò poi il nome in
      Meryra.
- c. 2305 a.C.
  + Mesopotamia: Nanna ultimo re di Kish vassallo di Akkad (7º e ultimo
    della IV dinastia di Kish)
  + Vicino Oriente: Ibi-sipish re di Ebla e di Mari, vassallo di Akkad

2300 a.C. - 2251 a.C.

- c. 2300 a.C.
  + Oman: Inizio della Cultura Magan
  + Antica Grecia: Periodo Protoelladico III in Grecia (fino al 1850 a.C.)
  + Asia Centrale: Cultura del bronzo di Andronovo (fino al 1500 a.C.)
    -Popolazioni (forse indoeuropee) stanziali di agricoltori
- c. 2279 a.C.
  + Mesopotamia e Vicino Oriente: Rimush (2279 a.C. - 2269 a.C.) 2º Re di
    Akkad
    * Sale al trono per essendo il secondogenito al posto del fratello
      Manishtushu). Probabilmente venne assassinato dai sostenitori del
      fratello che gli succedette sul trono
- c. 2269 a.C.
  + Mesopotamia e Vicino Oriente: Manishtushu (2269 a.C. - 2255 a.C.) 3º Re
    di Akkad dopo una congiura
- c. 2260 a.C.
  + Antico Egitto: Ankhkhau (Merenra I) 41º faraone- (c.a. 2260 a.C. -2254
    a.C., secondo von Beckerath)- 4º della VI Dinastia
- c. 2255 a.C.
  + Mesopotamia e Vicino Oriente: Naram-Sin (2255 a.C. - 2219 a.C.) 4º Re
    di Akkad
    * Primo riferimento a popolazioni aramee in Siria
  + Cina: Sale al trono il mitico Imperatore Shun (2255 a.C. - 2195 a.C.)
    * Shun 舜, Dishun 帝舜 (Imperatore Shun), Dashun 大舜 (Shun le Grand) ou
      Yushun 虞舜 (Shun de Yu), era un mitico sovrano dell'antichità cinese,
      uno dei Cinque Imperatori.
- c. 2254 a.C.
  + Antico Egitto: Netjerkhau (Pepi II) 42º faraone- (c.a. 2254 a.C. -2194
    a.C., secondo von Beckerath)- 5º della VI Dinastia)

2250 a.C. - 2201 a.C.

- c. 2250 a.C.
  + Antica Grecia: Periodo di Troia III fino al 2050 a.C.
    * Distruzione di Troia per un incendio
  + Pamba, capo tribù di Kussara, e Zipani di Kaneš primi re degli Ittiti
    di cui sia giunta documentazione. Il loro nome è ricordato in un
    resoconto da Naram-Sin di Akkad su una battaglia contro un'alleanza di
    17 sovrani.
- c. 2226 a.C.
  + Vicino Oriente: Ibi-sipish Re di Ebla e il suo successore Dubukhu-ada
    si ribellano a Naram-Sin Re di Akkad, guerra conclusasi con la completa
    vittoria di Akkad.
- c. 2219 a.C.
  + Mesopotamia: Shar-Kali-Sharri 5º Re di Akkad (2219 a.C. - 2194 a.C.) e
    ultimo discendente di Sargon sul trono accadico.
    * Durante il suo regno vi furono numerose ribellioni ed invasioni
      (invasioni di Gutei da est e Amorrei da nord, perdita di Elam,
      ribellioni città sumere). Progressivo indebolimento dell'impero
      accadico.
- c. 2205 a.C.
  + Persia: Puzur-ishushinak Re di Elam ottiene da Shar-Kali-Sharri Re di
    Akkad l'indipendenza e il titolo di Re delle quattro regioni.

2200 a.C. - 2151 a.C.

- c. 2200 a.C.
  + Mesopotamia: IV dinastia di Uruk
    * Urnigin, Urgigir, Kuda, Puzurili, Urutu
  + Antico Egitto: Inizio dei rapporti commerciali fra la civiltà
    dell'Antico Egitto e la Civiltà Minoica
  + Armenia: Cultura calcolitica di Trialeti (fino al 1500 a.C.)
- c. 2195 a.C.
  + Cina
  + Inizio della Dinastia Xia (2195 a.C.-1675 a.C.)
    * Finché gli scavi scientifici non furono eseguiti sui siti della prima
      età del bronzo a Erlitou, nella provincia di Henan, è stato difficile
      separare il mito dalla realtà in merito all'esistenza della dinastia
      Xia.
  + Sale al trono in Cina il mitico Imperatore Yǔ il Grande, (2195
    a.C.-2149 a.C.), il 1º Dinastia Xia
    * Yǔ (禹), Cognome Sì (姒), Nome Wénmìng (文命), o Yǔ il grande (大禹), Xià
      Yǔ (夏禹), Róng Yǔ (戎禹) (* ? a.C. † 2149 a.C.) regnò secondo la
      leggenda come primo re della dinastia Xia (secondo altre fonti era il
      capo di una lega di tribù o il padre del primo re Qi) per 45 anni
      sulla Cina.
- c. 2194 a.C.
  + Mesopotamia:Periodo dei Quattro re di Akkad (2194 a.C. - 2191 a.C.)
    * Nanum, Igigi, Imi (Re), Elulu 4 Re in Akkad per 3 anni: periodo di
      caos dopo la morte di Šar-kali-šarrī
  + Antico Egitto: Merenra II (Nekerkara) 43º faraone- (c.a. 2194 a.C.
    -2193 a.C., secondo von Beckerath)- 6º della VI Dinastia)
- c. 2193 a.C.
  + Antico Egitto: Nitokerty (Nitocris) 44º faraona - (c.a. 2193 a.C. -2191
    a.C., secondo von Beckerath)- 7º della VI Dinastia)
    * Nitokerty è il primo sovrano di sesso femminile attestato con
      relativa sicurezza nella storia egizia. Forse figlia di Pepi I e
      sorellastra di Merenre II non sappiamo come sia giunta al trono, per
      matrimonio o assumendo direttamente le prerogative reali.
- c. 2191 a.C.
  + Mesopotamia
    * Dudu(2191 a.C. - 2173 a.C.) Penultimo Re di Akkad - Riuscì a
      conquistare il potere dopo i 3 anni della tetrarchia.
  + Antico Egitto
    * Neferka 45º faraone - (c.a. 2191 a.C. -2189 a.C., secondo von
      Beckerath)- 8º della VI Dinastia)
- c. 2189 a.C.
  + Antico Egitto
    * Nefer 46º faraone - (c.a. 2189 a.C., secondo von Beckerath)- 9º della
      VI Dinastia)
      - La sua collocazione, al termine del regno antico, autorizza a
        ritenere che il suo potere sia stato limitato solo ad alcune
        regioni dell'Egitto
    * Ibi (faraone) 47º faraone - (c.a. 2189 a.C. -2185 a.C., secondo von
      Beckerath)- 10º della VI Dinastia)
      - Questo sovrano è citato solamente nel Canone Reale. Dal punto di
        vista archeologico rimane solamente una piccola piramide in cattivo
        stato di conservazione ed un graffito sulle rocce presso Tumas in
        Nubia.
    * Fine della VI Dinastia e dell'Antico Regno dell'Egitto
- Antico Egitto
  + Inizio del Primo periodo intermedio dell'Egitto (2185 a.C. - 2054 a.C.)
    * Il Primo periodo intermedio copre gli anni della storia egiziana che,
      indicativamente, vanno all'incirca dal XXII secolo a.C. al XXI secolo
      a.C. e comprende le dinastie dei sovrani dell'antico Egitto VII,
      VIII, IX e X. Si trattò di una fase di sfaldamento del potere
      centrale a favore dei governatori provinciali, i nomarchi. Il primo
      periodo intermedio può essere suddiviso in tre fasi:
      - VII e VIII dinastia: (2185 a.C. - 2160 a.C.) Sfaldamento completo
        dello stato unitario. La capitale Menfi perde la sua importanza.
      - IX dinastia: (2160 a.C. - 2120 a.C.) si forma un nuovo centro di
        aggregazione intorno alla capitale del XX distretto (Alto Egitto),
        Ha-Ninsu (Heracleopolis Magna, in greco; nome attuale Ihnasya
        el-Medina).
      - X dinastia: (2120 a.C. - 2040 a.C.) ai sovrani della dinastia
        "erakleopoleana" si oppongono i principi di Tebe che gettano le
        basi per la riunificazione dell'Egitto in quello che viene chiamato
        Regno Medio
  + VII dinastia egizia (forse 70-75gg.) - Dinastia spuria, inesistente
  + VIII dinastia egizia - 17 Faraoni 48º-64º (2185 a.C. - 2160 a.C.)
    * Netjerkara, Menkara, Neferkara II, Neferkara Nebi, Djedkara Shemai,
      Neferkara Khendu, Merenhor, Sneferka, Nekara, Neferkara Tereru,
      Neferkahor, Neferkara Pepiseneb, Sneferka Aanu, Kakaura, Neferkaura,
      Neferkauhor Khu Hepu, Neferirkara)
- c. 2173 a.C.
  + Mesopotamia
    * Shu-turul (2173 a.C. - 2172 a.C.) ultimo Re di Akkad: Akkad venne
      conquistata dai Gutei e la capitale dell'impero si spostò a Uruk.
- c. 2172 a.C.
  + Mesopotamia: Inizio della dominazione Gutea (2172 a.C. - 2119 a.C.)
    * Regnarono con 13 Re (Iarlagab (ca. 2172 – ca. 2157), Ibate (ca. 2157
      – ca. 2154), Iarlangab (ca. 2154 – ca. 2151), Kurum (ca. 2151 – ca.
      2150), Chabilkin (ca. 2150 – ca. 2147), La-erabum (ca. 2147 – ca.
      2145), Irarum (ca. 2145 – ca. 2143), Ibranum (ca. 2143 – ca. 2142),
      Chablum (ca. 2142 – ca. 2140), Puzurschin (ca. 2140 – ca. 2133),
      Iarlaganda (ca. 2133 – ca. 2127), Schi-um (ca. 2127 – ca. 2120),
      Tirigan (ca. 2120 – ca. 2119))
    * I Gutei furono un popolo dell'antica Mesopotamia, originario dei
      monti Zagros e probabilmente di stirpe indoeuropea, secondo alcuni
      studiosi i Curdi ne potrebbero essere i discendenti.
- c. 2164 a.C.
  + Mesopotamia:
    * Lagash indipendente dai Gutei: Insediamento II Dinastia di Lagash)
    * Urbaba (2164 a.C. - 2144 a.C.) Re di Lagash
- c. 2160 a.C.
  + IX dinastia egizia (2160 a.C. - 2120 a.C.) - 8 Faraoni (65º-72º: Kheti,
    Neferkara III, Kheti (II), Senen..., Khet... Neferkara, Kheti
    Meri...ra, Shed..., H...)
    * Questa dinastia, come la X, ebbe per capitale Heracleopolis Magna e
      che il suo controllo sull'Egitto non fu completo.

2150 a.C. - 2101 a.C.

- c. 2149 a.C.
  + Cina: Sale al trono in Cina il mitico Imperatore Qǐ (2149 a.C.-2117
    a.C.) (2º Dinastia Xia)
    * Qi (cinese: 啓; pinyin: Qǐ), cognome Sì (cinese: 姒), noto anche come
      Xia Qi (cinese: 夏啓; pinyin: Xia Qǐ) regnò, secondo la leggenda, come
      secondo re della dinastia Xia (secondo altre fonti come signore della
      lega dei clan) nel II o III millennio a.C. sull'antica Cina.
- c. 2144 a.C.
  + Mesopotamia: Gudea Re di Lagash (2144 a.C.-2124 a.C.) - II Dinastia di
    Lagash
- c. 2125 a.C.
  + Mesopotamia: Apilkin Re di Mari (II Dinastia di Mari, o šakkanakku,
    fino al XXI secolo a.C.)
- c. 2124 a.C.
  + Mesopotamia: Ur-Ningirsu (2124 a.C.-2119 a.C.) 3º Re della II Dinastia
    di Lagash
- c. 2119 a.C.
  + Antico Egitto: X dinastia egizia (2120 a.C. - 2040 a.C.) - 6 Faraoni
    (73º-78º: Uakhara Kheti, Meri..., Se...ra Kheti, Nebkaura Kheti,
    Meribtawy, Merikara)
    * Buona parte della conoscenza che possediamo su questi sovrani deriva
      dai Decreti di Coptos, una serie di testi, rinvenuti in varie tombe,
      che riportano l'assegnazione di particolari privilegi al visir Shemai
      ed alla sua famiglia.
- c. 2119 a.C.
  + Mesopotamia:
    * Utukhegal Re Sumero della (V dinastia di Uruk)
      - Affrontò in battaglia il re dei Gutei Tirigan, insediatosi da
        appena un mese, e lo sconfisse. Tirigan si rifugiò nella città di
        Dobrun, dove fu ucciso.
    * Pirigme (2119 a.C.-2117 a.C.) 4º Re della II Dinastia di Lagash
  + Antico Egitto:
    * Inizio della XI Dinastia
    * Tepia (Montuhetep I) 73º faraone (c.a. 2119 a.C. -2103 a.C., secondo
      von Beckerath)- 1º della XI Dinastia)
      - Principe di Tebe, è considerato il fondatore della XI
        dinastia.Alcuni egittologi ritengo di riunire in uno solo regno i
        periodi di Tepia e del suo successore (Sehertawy). Tepia è il primo
        sovrano a portare un nome teoforo composto con Montu divinità
        guerriera del 4º distretto dell'Alto Egitto.
    * Sehertawy (Antef I) 74º faraone - (c.a. 2119 a.C. -2103 a.C., secondo
      von Beckerath)- 2º della XI Dinastia
      - Fu il primo sovrano della XI dinastia ad attribuirsi, almeno
        formalmente, il titolo di re dell'Alto e Basso Egitto, dopo aver
        sconfitto un sovrano della X dinastia di Heracleopolis Magna,
        probabilmente Meribtawy.
- c. 2117 a.C.
  + Mesopotamia: Ur-Gar (2117 a.C.-2113 a.C.) 5º Re della II Dinastia di
    Lagash
  + Cina: Sale al trono in Cina il mitico Imperatore Tai Kang (3º Dinastia
    Xia)
    * Tai Kang (cinese: 太康 pinyin: Tài Kāng) fu il terzo sovrano della
      probabilmente leggendaria dinastia Xia. Era il figlio di Qi.
- c. 2113 a.C.
- Mesopotamia:
  + Inizio della III dinastia di Ur o Periodo neosumerico
  + Ur-Nammu Re Sumero di Ur e Uruk (III dinastia di Ur)
    * Inizialmente governò Ur come ensi (ossia governatore) nominato dal re
      di Uruk, Utukhegal, che aveva sconfitto i Gutei. Dopo la morte di
      Utukhegal, si proclamò re di Ur e sottomettendo Uruk e le altre città
      della Mesopotamia meridionale fece di Ur la capitale di un vasto
      regno.
    * Redazione del Codice di Ur-Nammu: Il codice più antico finora
      conosciuto, che precede di tre secoli quello di Hammurabi. Il codice,
      oltre a prevedere le pene per diversi reati, stabilisce le misure
      standard di capacità e di peso.
  + Nammahani (2113 a.C.-2110 a.C.) 6º e Ultimo Re della II Dinastia di
    Lagash
- c. 2110 a.C.
  + Mesopotamia:Fine della II Dinastia di Lagash
    * Vittoria di Ur-Nammu su Nammahani, l'ensi di Lagash e Umma che aveva
      collaborato con i Gutei
- c. 2103 a.C.
  + Antico Egitto: Wah-ankh (Antef II) 75º faraone - (c.a. 2103 a.C. -2054
    a.C., secondo von Beckerath)- 2º della XI Dinastia

2100 a.C. - 2051 a.C.

- c. 2100 a.C.
  + Mesopotamia:
    * Secondo il racconto biblico, Abramo ricevette l'ordine da Dio di
      lasciare la città di Ur in Mesopotamia e di dirigersi nel paese che
      Lui gli avrebbe indicato
    * Rapporti commerciali fra Sumeri e Cultura Magan (Oman)
  + Nubia: Primi regni di popoli Kushiti
- c. 2095 a.C. - Shulgi Re Sumero di Ur e Uruk (III dinastia di Ur) -
  Riuscì a sottomettere le terre del nord con le loro popolazioni di
  Hurriti, Subarei e Assiri. Occupò Susa installandovi un governo sumerico.
  Condusse anche una spedizione in Palestina.
- c. 2088 a.C. - Sale al trono in Cina il mitico Imperatore Zhong Kang (4º
  Dinastia Xia)
- c. 2075 a.C. - Sale al trono in Cina il mitico Imperatore Xiang Kang (5º
  Dinastia Xia)
- c. 2054 a.C.
  + Antico Egitto:
    * Inizio del Medio Regno dell'Egitto (2119 a.C. - 1794 a.C.)
    * Nakht-nebtep-nefer (Antef III) 76º faraone - XI Dinastia

2050 a.C. - 2001 a.C.

- c. 2050 a.C. - Periodo di Troia IV (Distruzione di Troia)
- c. 2047 a.C. - Amar-Sin Re Sumero di Ur, Uruk e Lagash (III dinastia di
  Ur) - cercò di riportare agli antichi splendori la terra di Sumer.
- c. 2046 a.C. -Samtawy (Montuhotep II) 77º faraone - XI Dinastia (è
  considerato il fondatore del Medio Regno, unificatore dell'Alto e Basso
  Egitto. Samtawy salì al trono con il nome Horo di Seankhibtawy).
- c. 2038 a.C. - Shu-Sin Re Sumero di Ur, Uruk e Lagash (III dinastia di
  Ur) - Salì al trono dopo il fratello Amar-Sin e dovette immediatamente
  combattere delle rivolte degli Amorrei. In questo periodo sono attestate
  rotte commerciali fino all'India.
- c. 2028 a.C. - Ibbi-Sin Ultimo Re Sumero della (III dinastia di Ur)
- c. 2025 a.C. - Naplanum Primo Re Amorrita di Larsa
- c. 2008 a.C. - Sale al trono in Cina il mitico Imperatore Shao Kang (6º
  Dinastia Xia)
- c. 2004 a.C.
  + Ishbi-Erra 1º Re Amorrita della I dinastia di Isin - Si trasferì da
    Isin a Ur si proclamò governatore della città. Questo permise ad Isin
    di assumere il controllo delle importanti città commerciali e culturali
    di Ur, Uruk e del centro spirituale di Nippur.
  + Emisum 2º Re Amorrita di Larsa

2000 a.C. - 1501 a.C.

La cronologia particolareggiata si trova alla pagina Cronologia della
storia antica (2000 a.C. - 1501 a.C.) qui è presente un breve riassunto
degli eventi di questi cinque secoli con alcune date particolarmente
significative.

in questi 500 anni:

Tabella geografica

Africa

- inizio del Neolitico in Africa subsahariana

Antico Egitto

si sviluppa e conclude il periodo storico detto Medio Regno dell'Egitto
(2055 a.C. - 1790 a.C.; dinastie XI, XII) che sarà seguito da una lunga
fase di disordine istituzionale detta Secondo periodo intermedio
dell'Egitto (1790 a.C. - 1540 a.C.; dinastie XIII, XIV, XV, XVI, XVII). Nel
1720 a.C. circa inizio delle invasioni Hyksos in Egitto (popoli Semiti che
introducono in Egitto l'uso del cavallo, del carro da guerra, del bronzo e
nuove armi). Negli ultimi anni di questo periodo l'Egitto entra nella sua
fase storica di nuova espansione detta Nuovo Regno dal 1530 a.C. al 1080
a.C.(XVIII - XX dinastia).

Nubia

Nel sud, in Nubia si consolida il regno di Kush che nel 1700 a.C. annetté
un'intera area situata all'incirca presso le attuali città di Dongola e di
Atbara nell'odierno Sudan.

Asia

Vicino Oriente

- Asia Minore
  + Ittiti - In questi secoli si assisterà allo sviluppo ed al
    consolidamento del regno degli Ittiti in Anatolia- Le città stato
    indipendenti delle popolazioni autoctone Hatti, dei Luvi e dei Palaici
    verranno assoggettate all'impero ittita, si ricordano alcuni mitici Re
    ittiti come Pithana (circa 1790 a.C. che riuscì ad unificare alcune
    tribù e a creare un regno cittadino), Anitta (1770 a.C.) e Tuldhalya I
    (1790 a.C.). La loro prima capitale fu Kussara poi Nesa, altro centro
    importante fu Zalpa. Nel 1650 a.C. Hattusili I 2º Re dell'antico Impero
    ittita trasferisce la capitale ad Hattusas. Nel 1595 a.C., le armate
    Ittite comandate dal Re Mursili I (3º Re dell'antico Impero)
    invaderanno Babilonia, saccheggiandola e consegnandola al dominio degli
    alleati Cassiti. Invaderanno anche il regno Assiro rendendolo loro
    vassallo dal 1585 al 1580 a.C. Fin dai suoi primi anni il regno ittita
    sarà indebolito da faide e complotti interni alla nobiltà ed alla
    stessa famiglia reale (vedi la pagina dedicata al re Hattusili I). Lo
    stesso Mursili I sarà assassinato nel 1590, il regno sarà funestato da
    colpi di stato ed usurpazioni frequenti ma tutte nell'ambito della
    stessa famiglia reale. Nel 1500 a.C., il re Telepinu (1525 a.C. - 1500
    a.C.) pubblica un editto nell'inutile tentativo di fermare questa serie
    di complotti.
  + Periodo di Troia V (Distruzione di Troia) poi. dal 1800 a.C. periodo di
    Troia VI fino al 1300 a.C.
- Palestina
  + Ebrei - Secondo il racconto biblico, intorno a questa data
    convenzionale (1990 a.C.) si colloca il primo Esodo Ebraico al seguito
    di Giacobbe (figlio di Isacco) verso l'Egitto.
  + Fenici - Regno Fenicio indipendente a Biblo: attestazioni di prime
    scritture alfabetiche riportanti il nome del Re Shaphatba'al.

Mesopotamia e Assiria

- Assiria - Inizio e consolidamento dell'Antico Regno dell'Assiria, fino al
  1365 a.C. - Kikkia 1º Re dell'Assiria, nel 1860 a.C. diverrà re Sargon I.
  Nei primi secoli di questo periodo intensi scambi commerciali con le
  città stato anatoliche, nascita dei Karum città mercato assire situate
  nei pressi dei centri anatolici, il più importante sarà il Karum di
  Kanesh. Dal 1760 a.C., il Regno perde la sua indipendenza, occupato
  dall'Impero babilonese cui diverrà vassallo fino al 1586 a.C. quando
  diviene vassallo degli Ittiti solo per qualche anno, fino al 1580 a.C.
  quando tornerà indipendente con il re Erishum III (22º Re).
- Babilonia - nasce il regno Amorritta di Babilonia, circa nel 1895 a.C. -
  Primo Re conosciuto di Babilonia, Sumu-Abum (1894 a.C. - 1881 a.C.).
  Circa nel 1792 a.C. diverrà re Hammurabi 6º Re di Babilonia fino al 1749
  a.C. il più grande e potente re della prima dinastia, che nel 1760 a.C.
  conquisterà anche il regno Assiro. Nel 1595 a.C. la città sarà
  conquistata e saccheggiata dagli Ittiti che la consegneranno ai loro
  alleati Cassiti dando inizio così alla dominazione Cassita sul regno di
  Babilonia.
- Terza rinascita del regno di Mari, Isidagan primo governatore, poi
  Jaggid-lim (Yaggid-Lim) e poi suo figlio Jaggdun-Lim (Yakhdun-Lim) (regno
  dal 1810 a.C. al 1793 a.C.) è il primo re di Mari del periodo successivo
  ad essere ben conosciuto. Il regno verrà poi distrutto circa nel 1759
  a.C. per opera degli Amorrei durante il regno del re di Babilonia
  Hammurabi.
- Elam - Nel 1850 a.C. circa nasce Regno indipendente in Elam detto di
  Anshan e Susa, ad opera di Eparti III.
- Sumeri - Nel 1763 a.C. con la conquista di Larsa da parte del regno di
  Babilonia si ha la fine definitiva delle ultime vestigia della civiltà
  sumerica.
  + Progressiva nascita del Regno Hurrita di Mitanni in Siria,
    approfittando del vuoto di potere generatosi nella Mesopotania del nord
    in seguito alla caduta dell'impero babilonese amorrita nel 1595 a.C.
    Shuttarna I (1530 a.C.-1510 a.C.), primo re attestato, benché poco
    conosciuto

Asia Centrale

- Insediamento dei Tocari nel Bacino del Tarim, e degli Indo-Indoari in
  Battriana (nomadi indoeuropei allevatori di cavalli)
- Segni di decadenza della Civiltà della valle dell'Indo- (dal 1900 a.C.
  fino al 1700 a.C.). Dal 1700 a.C. circa, India: Cultura tardo Harappiana
  nella Civiltà della valle dell'Indo (fino al 1300 a.C.)
  + A questa epoca (2000 aC. - 1500 aC.) dovrebbe risalire la stesura dei
    libri Vedici
- Cina
  + Cina: Cultura "vecchio stile del Pacifico" in Cina: Primo substrato
    delle culture storiche. Imperatori della dinastia Xia, poi dal 1675
    a.C. dinastia Shang e Chou fino al 1040 a.C.

Europa

Antica Grecia

- Inizio del periodo Medio Minoico I o Protopalaziale a Creta - comparsa
  della scrittura alfabetica (Lineare A), la costruzione dei primi palazzi
  a Cnosso ed a Festo e l'inizio della ceramica policroma. Dal 1700 a.C.
  periodo Medio Minoico III o Protopalaziale III a Creta (Probabile
  terremoto a Cnosso), tutti i palazzi di Cnosso e Festo vengono
  ricostruiti: ha inizio il periodo di massima potenza della civiltà
  minoica e della supremazia di Cnosso sull'isola). Circa nel 1630 a.C.,
  eruzione del vulcano di Santorini e distruzione del palazzo di Cnosso ha
  inizio la decadenza della civiltà Minoica, decadenza della civiltà egea,
  inizio del periodo Tardo Minoico I o Neopalaziale I a Creta (prima fase
  del tardo minoico, alcuni palazzi vennero nuovamente distrutti, forse con
  la sola eccezione di quello di Cnosso.
- Presunta fondazione di Micene e dei suoi palazzi per opera dei minoici
- Periodo (II) Elladico medio in Grecia (fino al 1600 a.C.) e Cicladico
  medio nell'Egeo (fino al 1450 a.C.).
- Migrazione di popoli Achei di origine indoeuropea in Grecia (Attica e
  Peloponneso)
- Dal 1700 a.C., primi insediamenti ad Atene, Sparta e Micene e prime
  tracce della Civiltà micenea in Grecia.

Italia

- dal 1700 a.C. circa: Cultura di terramare in Italia settentrionale (fino
  al 1300 a.C.)
- Sardegna: Inizio della Civiltà nuragica (1700/1500 a.C. circa fino al II
  secolo d.C.)

Francia

- Cultura calcolitica di Fontbuisse (Linguadoca orientale)

Europa centrale

- Primi insediamenti di popolazioni indoeuropee (Germanici) in Germania e
  Polonia
- Ucraina: dal 1600 a.C. Cultura di Srubna (forse Cimmeri) (fino al 900
  a.C.)

Cronologia sintetica

2000 a.C. - 1901 a.C.

- c. 1995 a.C. - Sanktauef (Montuhotep III) 78º faraone - XI Dinastia
  (riapertura della pista carovaniera verso il Mar Rosso, ripresa dei
  commerci con la terra di Punt)
- c. 1990 a.C.
  + Palestina: Secondo il racconto biblico, intorno a questa data
    convenzionale si colloca il primo Esodo Ebraico al seguito di Giacobbe
    (figlio di Isacco) verso l'Egitto
  + Francia: Cultura calcolitica di Verazien (Linguadoca occidentale)
- c. 1985 a.C.
  + Sale al trono in Cina il mitico Imperatore Zhu Xia (7º Dinastia Xia)
- c. 1983 a.C. - Nebtawy (Montuhotep IV) 79º faraone - Ultimo sovrano della
  XI Dinastia.
- c. 1976 a.C. - Sehetepibtawy (Amenemhat) 80º faraone - Primo sovrano
  della XII Dinastia
- c. 1968 a.C. - Sale al trono in Cina il mitico Imperatore Huai Xia (8º
  Dinastia Xia)
- c. 1935 a.C. - Lipit-Ishtar 5º Re Amorrita della I dinastia di Isin
  (Ricostruzione di Ur, Codice di Lipit-Ishtar)

1900 a.C. - 1801 a.C.

- c. 1900 a.C.
  + Terza rinascita del regno di Mari, Isidagan primo governatore.
  + Periodo di Troia V (Distruzione di Troia)
  + Segni di decadenza della Civiltà della valle dell'Indo - (fino al 1700
    a.C.)
- c. 1895 a.C. - Primo Re conosciuto di Babilonia, Sumu-Abum
- c. 1872 a.C. - Netjerkheperu (Sesostris III) 84º faraone - XII Dinastia
  (Il principale contributo di questo sovrano alla stabilità dello stato fu
  la profonda riforma interna che portò all'abolizione dei distretti
  provinciali (nomoi).
- c. 1860 a.C. - Sargon I 8º Re dell'Assiria (Antico Regno)
- c. 1854 a.C. - Grave inondazione del Tigri e dell'Eufrate provoca grossi
  problemi a Larsa.
- c. 1852 a.C. - Abau (Amenemhat III) 85º faraone - XII Dinastia (Il regno
  di Amenemhat III può essere considerato il momento di massimo splendore e
  potenza del Regno Medio.
- c. 1850 a.C.
  + Regno indipendente in Elam detto di Anshan e Susa, ad opera di Eparti
    III.
  + Inizio del periodo Medio Minoico II o Protopalaziale II a Creta.
  + Periodo (II) Elladico medio in Grecia (fino al 1600 a.C.) e Cicladico
    medio nell'Egeo (fino al 1450 a.C.).

1800 a.C. - 1701 a.C.

- c. 1800 a.C.
  + Periodo di Troia VI
- c. 1794 a.C.
  + Fine del Medio Regno dell'Egitto e inizio del Secondo periodo
    intermedio dell'Egitto
  + XIII Dinastia: (1794 a.C. - 1630 a.C.) 48 Faraoni dall'88º al 135º
  + XIV Dinastia: (1794 a.C. - 1630 a.C.) 70 Faraoni dal 136º al 206º
    Faraone
- c. 1792 a.C. - Hammurabi 6º Re di Babilonia fino al 1749 a.C.
- c. 1790 - Primi Regni leggendari Hittiti in Anatolia - Si affiancano ai
  regni autoctoni Hatti, ed ai regni Luvi e Palaici, si ricordano alcuni
  mitici Re come Pithana (1790 a.C.) Anitta (1770 a.C.). La loro prima
  capitale fu Kussara poi Kaneŝ.
- c. 1780 a.C.
  + Ishme-Dagan I 12º Re amorreo dell'Assiria (Antico Regno) - Dal 1760
    a.C., il Regno perde la sua indipendenza, occupato dall'Impero
    babilonese
  + Zimri-lim 3º Re di Mari: morto Shamshi-Adad I, Re Assiro, elimina il
    figlio Jasma-adad e ripristina la dinastia indipendente
- c. 1763 a.C.
  + Fine della dinastia di Larsa e inizio della dominazione di Babilonia in
    Mesopotamia
  + Fine della civiltà dei Sumeri
- c. 1759 a.C. - Distruzione finale di Mari ad opera di Hammurabi
- c. 1720 a.C.
  + Prima dinastia Cassita indipendente, fondata da Gandash (I Cassiti,
    popolo di origine sconosciuta, provenivano dai Monti Zagros in Iran
    nord-occidentale, e attaccarono in questo periodo Samsu-Iluna 7º Re di
    Babilonia).
  + Inizio delle invasioni Hyksos in Egitto (popoli Semiti che introducono
    in Egitto l'uso del cavallo, del carro da guerra, del bronzo e nuove
    armi)

1700 a.C. - 1601 a.C.

- c. 1700 a.C.
  + Nubia: Il Regno di Kush annetté un'intera area situata all'incirca
    presso le attuali città di Dongola e di Atbara nell'odierno Sudan.
  + Antica Grecia:
    * Inizio del periodo Medio Minoico III o Protopalaziale III a Creta
      (Probabile terremoto a Cnosso, tutti i palazzi di Cnosso e Festo
      vengono ricostruiti: ha inizio il periodo di massima potenza della
      civiltà minoica e della supremazia di Cnosso sull'isola).
    * Primi insediamenti ad Atene, Sparta e Micene e prime tracce della
      Civiltà micenea in Grecia.
  + Italia: Cultura di terramare in Italia settentrionale (fino al 1300
    a.C.)
  + Italia: Sardegna: Inizio della Civiltà nuragica (1700/1500 a.C. circa
    fino al II secolo d.C.)
  + India: Cultura tardo Harappiana nella Civiltà della valle dell'Indo
    (fino al 1300 a.C.)
- c. 1680 a.C.
  + Primo imperatore ittita, Labarna I, nella città di Kussara in Anatolia
    - Inizio dell'Antico Regno Ittita (fino al 1500 a.C. - Kussara, da
    regno cittadino, divenne capitale di uno Stato regionale abbastanza
    vasto, che toccava forse il Mar Mediterraneo.
- c. 1675 a.C.
  + Inizio della Dinastia Shang in Cina
  + Sviluppo dei primi sistemi di scrittura cinese
  + Sale al trono in Cina il mitico Imperatore Shang Tang (1º Dinastia
    Shang)
- c. 1674 a.C.
  + XV Dinastia: (1674 a.C. - 1540 a.C.) 7 Faraoni -comprende quei sovrani,
    di stirpe semitica, che governarono quasi tutto l'Egitto da Avaris.
- c. 1650 a.C.
  + Regno Fenicio indipendente a Biblo: attestazioni di prime scritture
    alfabetiche riportanti il nome del Re Shaphatba'al.
  + Antico Egitto: lo scriba Ahmes scrive il Papiro di Rhind.
  + Hattusili I 2º Re dell'antico Impero hittita - Trasferimento della
    capitale ad Hattusa
  + Sale al trono in Cina l'Imperatore Da Ding (2º Dinastia Shang) -Seguono
    altri 29 sovrani fino al 1046 a.C.
- c. 1630 a.C. -Eruzione del vulcano di Santorini e distruzione del palazzo
  di Cnosso -Inizio di decadenza della civiltà Minoica, decadenza della
  civiltà egea
- c. 1626 a.C. - Samsu-Ditana 11º e Ultimo Re di Babilonia della I Dinastia
  infatti nel 1595 a.C., le armate Ittite comandate dal Re Mursili I
  invaderanno Babilonia.
- c. 1620 a.C.
  + Mursili I 3º Re dell'antico Impero hittita
  + XVII Dinastia: (1620 a.C. - 1525 a.C.) - 16 Faraoni - 229º-244º Faraone
    - La XVII dinastia egizia, inquadrabile del secondo periodo intermedio,
    raccoglie i principi di Tebe che governarono sull'Alto Egitto in una
    prima fase, come tributari dei sovrani della XV dinastia, per giungere
    con l'ultimo sovrano, Kamose, a ristabilire il potere su tutto
    l'Egitto.

1600 a.C. - 1501 a.C.

- c. 1600 a.C.
  + Vicino Oriente
    * Inizio del dominio ittita nella regione del Mar Mediterraneo
      orientale: Conquista di Aleppo
  + Antica Grecia:
    * Inizio del periodo Antico Miceneo in Grecia(o Periodo (III) tardo
      Elladico), fino al 1500 a.C.
  + Ucraina: Cultura di Srubna (forse Cimmeri) (fino al 900 a.C.)
- c. 1595 a.C.
  + Fine della dominazione di Babilonia in Mesopotamia, sconfitta dal Re
    Ittita Mursili I e inizio della dominazione cassita in Mesopotamia
    meridionale, che continuerà fino al 1157 a.C.
- c. 1581 a.C. - Secondo la tradizione, in questa data si insediò il
  leggendario Cecrope, primo Re di Atene
- c. 1550 a.C.
  + Inizio del periodo Tardo Minoico I o Neopalaziale I a Creta (prima fase
    del tardo minoico, alcuni palazzi vennero nuovamente distrutti, forse
    con la sola eccezione di quello di Cnosso. Ha inizio la decadenza della
    Civiltà minoica).
- c. 1530 a.C. - Shuttarna I (1530 a.C.-1510 a.C.), primo re attestato,
  benché poco conosciuto dei Mitanni.

1500 a.C. - 1001 a.C.

La cronologia particolareggiata si trova alla pagina Cronologia della
storia antica (1500 a.C. - 1001 a.C.) qui è presente un breve riassunto
degli eventi di questi cinque secoli con alcune date particolarmente
significative.

in questi 500 anni:

Tabella geografica

In questi 500 anni: da sottolineare il periodo attorno al 1200 a.C. con la
cosiddetta invasione dei popoli del mare che porterà notevoli conseguenza
politiche sia nel vicino oriente che in Grecia che nel Nordafrica.

Africa

Antico Egitto

In questi anni è compreso tutto il periodo della storia egizia detto Nuovo
Regno che va dal 1530 a.C. al 1080 a.C. e comprende le dinastie XVIII, XIX
e XX secondo la cronologia di Manetone. I faraoni più importanti di questo
periodo saranno: Thutmose III che il 1457 a.C., 16 aprile, vinse la I
Battaglia di Megiddo; 1355 a.C. Amenhotep IV (Akhenaton) detto il faraone
eretico per la riforma religiosa che tentò di attuare; 1342 a.C. -
Ankhtkheperura (Merit-Aton, Nefertiti?); 1335 a.C. Tutankhamon (Rathotis);
1290 a.C. - Seti (Sethos); 1278 a.C.Ramesse II (Ramsete II).

Asia

Vicino Oriente

- Espansione del Regno Hurrita di Mitanni in Siria, per opera di Re
  Barattarna (1510 a.C. -1480 a.C.). Il regno confinava con il regno di
  Egitto a ovest (in Siria), con il regno Ittita a nord, con il regno
  Babilonese Cassita a sud e con la futura potenza assira ad est. Raggiunse
  l'apice della sua espansione nel 1430 a.C. circa con la conquista
  dell'Assiria grazie all'alleanza con l'Egitto. Nel 1385 a.C. l'Assiria si
  liberò dalla dominazione dei Mitanni. Il regno ormai indebolito cadde
  alternativamente sotto il controllo ittita e quello assiro fino a venire
  definitivamente incorporato nel regno assiro nel 1250 a.C. come provincia
  dal nome Hanilgalbat
  + Barattarna 1º Re di Mitanni (Durante il regno di Thutmose III in
    Egitto, truppe egiziane attraversarono l'Eufrate ed entrarono nel cuore
    del territorio di Mitanni. A Megiddo, combatterono contro un'alleanza
    di 330 principi siriani e capi tribali, sotto il comando del
    governatore di Kadesh).
- nel 1300 a.C. Comparsa del primo alfabeto ad Ugarit (Siria)
- Insediamenti di nomadi Aramei in Siria dal 1400 a.C.
- Anatolia: in questi secoli l'impero ittita raggiunge la sua massima
  espansione fino al 1200 a.C., dopo la seconda battaglia di Kadesh, quando
  entrerà in rapida crisi per lo scontro con i popoli del mare
  + Ittiti - Antico Regno Ittita - la fase di transizione detta Medio Regno
    Hittita (fino al 1430 a.C.) con 6 Re non viene ormai più riconosciuta -
    segue il periodo storico detto del nuovo regno con Tudhalia I 1º Re
    Ittita(L'evento più famoso del suo regno fu la conquista del territorio
    di Assuwa). Con Suppiluliuma I (ca. 1344 a.C. - 1322 a.C.), 5º Re
    Ittita del nuovo regno, nel 1358 a.C., il regno Ittita entra nell'epoca
    imperiale propriamente detta. Nel 1275 a.C. il re Muwatalli II (ca.
    1285-1270) si scontrò con il faraone egiziano Ramesse II nella II
    Battaglia di Qadesh. La fine degli Ittiti, attorno alla decade degli
    anni 1180-1170 a.C., fu determinata dagli attacchi dei cosiddetti
    popoli del mare. Alla dissoluzione dell'impero ittita sopravviveranno
    solo alcuni staterelli indipendenti. Stati neo-ittiti saranno presenti
    in Siria (Karkemiš, Hattina), in Cilicia (Que, Hilakku), nell'alto
    Eufrate (Kummuh, Melid, Gurgum) e in Cappadocia (Tabal, che è l'unico
    di una certa estensione) e saranno assoggettati dall'assiro durante il
    regno di Tiglatpileser III nel 743 a.C. e di Sargon II tra il 740 a.C.
    e il 710 a.C.

Vicino Oriente

- Armenia: Confederazione fra i Regni di Hayasa (Armeni) e Azzi (Urartu)
  (Regno di Hayasa-Azzi) in Armenia
- Persia
  + Elam - Kutirnakhunte II 10º e ultimo Re di Elam (2º Dinastia -
    Estinzione della dinastia indipendente)
    * Probabile insediamento dei Medi in Iran nordoccidentale
- Assiria - dal 1480 a.C. Medio Regno dell'Assiria, fino al 932 a.C. Nel
  1385 l'Assiria si libera dalla dominazione dei Mitanni e comincia ad
  imporsi come impero egemone.

Asia Centrale

- Cultura pastorale di Karasuk (fino al 700 a.C.) -Popolazioni mongole
  nomadi di allevatori di cavalli
- India: Periodo vedico I in India (Periodo rigvedico): - Invasione di
  popolazioni Ariane di stirpe indoeuropea e tramonto della Civiltà della
  valle dell'Indo - Compilazione raccolta di inni religiosi scritti in una
  forma arcaica di sanscrito, classificati come uno dei quattro principali
  testi induisti, i Veda. Le divinità preponderanti in questi inni sono
  Indra, Agni e Soma (fino al 1200 a.C.)
- Cina: Produzione su larga scala di vasellame e armi in bronzo durante il
  periodo Shang
- Birmania: Cultura astronesiana dei Mon.

Europa

Antica Grecia

- in questi 500 anni si conclude l'epopea dalla civiltà minoica e micenea,
  travolta quest'ultima dalle invasioni di popoli dal nord, gli Achei
  + Dal 1500 a.C. al 1400 a.C. periodo Medio Miceneo in Grecia (Basi
    commerciali micenee in Italia meridionale, Lazio e Spagna) seguito dal
    periodo detto Tardo Miceneo fino al 1100. Comparsa della scrittura
    Lineare B tipica micenea e involuzione dello stile ceramico.
  + Dal 1425 a.C. periodo Tardo Minoico II o Postpalaziale a Creta fino al
    1100 a.C. e periodo tardo Cicladico nell'Egeo
  + Dal 1200 a.C. gli Achei penetrano in Grecia, sovrapponendosi ai Micenei

Italia

- Cultura dei Camuni in Valcamonica (Lombardia) (fino al 100 a.C.)
- Cultura dei Castellieri in Friuli, Venezia Giulia, Istria, Dalmazia e
  Slovenia (fino al 300 a.C.)
- Cultura Eneolitiche Italiche appenniniche (Gualdo, Rinaldone, Laterza,
  Cellino San Marco, Conelle, Ortucchio, Remedello) -koinè formatasi
  dall'unione di agricoltori neolitici indigeni e cercatori di minerali di
  Civiltà mediterranea. Inizialmente agropastorale, si caratterizzerà come
  prevalentemente pastorale verso il 1400 a.C. (per via di un clima più
  freddo e oceanico), per poi ritornare mista verso il 1300 a.C.

Europa Occidentale

- Culture protoceltiche in Germania settentrionale e Francia orientale
- Età del Bronzo media in Europa occidentale, dovuta a popolazioni
  indoeuropee protoceltiche. Originatasi in Svevia, si estenderà verso nord
  e verso ovest fino a raggiungere la regione parigina, nel 1300 a.C.

Europa centrale, Europa settentrionale

Inizio della Cultura dei campi di urne dal 1400 a.C. circa

- Malta: dal 1400 a.C. Inizio dell'Età del bronzo antico

Americhe

-
  + Inizio della civiltà Zapotechi in Messico

Cronologia sintetica

1500 a.C. - 1401 a.C.

- c. 1458 a.C. - Thutmose III (Memphres) 251º Faraone - XVIII Dinastia -
  Thutmose III fu uno dei sovrani di maggior spicco della storia
  dell'Egitto; durante il suo lungo regno le tendenze imperialistiche, già
  presenti sotto i suoi predecessori, ebbero un notevole impulso. Le
  campagne nell'area siro-palestinese (quattordici riportate ma in realtà
  forse 18) comportarono la conquista di Megiddo e la distruzione (più
  volte ripetuta) di Qaddesh sul fiume Oronte.
- c. 1457 a.C., 16 aprile - Battaglia di Megiddo fra il faraone egizio
  Thutmose III, appartenente alla XVIII dinastia (Nuovo Regno) e una
  coalizione di 330 principi canaaniti guidati dal re di Kadesh, con
  prevalenza di forze del Regno di Mitanni. La battaglia venne vinta dagli
  egizi.
- c. 1451 a.C. - Il Faraone Thutmose III sbaraglia sollevazioni a Qadesh e
  Tunip, consolida l'Impero e ne impone con una stele gli estremi confini
  sull'Eufrate a est e a Napata a nord. In seguito (1447 a.C.) organizza i
  domini, affidando le cariche di Governatore ai principi locali, sulle
  province di Amurru, Canaan e Upa.
- c. 1450 a.C.
  + Thutmose III conquista il Regno di Kerma in Nubia
  + Inizio del periodo Tardo Minoico II o Neopalaziale II a Creta, dal 1450
    a.C.
  + Inizio del periodo tardo Cicladico nell'Egeo.
- c. 1430 a.C.
  + Tudhalia I 1º Re Ittita del nuovo regno (L'evento più famoso del suo
    regno fu la conquista del territorio di Assuwa.

1400 a.C. - 1301 a.C.

- c. 1400 a.C.
  + Antica Grecia
    * Inizio del periodo Tardo Minoico III o Neopalaziale III a Creta, fino
      al 1050 a.C. (Fine della civiltà minoica: Invasione di popolazioni
      achee, comparsa della scrittura Lineare B tipica micenea e
      involuzione dello stile ceramico.
    * Inizio del periodo Nuovo Miceneo in Grecia. La Grecia micenea è
      divisa in regioni politiche: 1) l'Argolide che comprende due regni
      (Micene e Tirinto), 2) la Messenia, 3) l'Attica (Atene), 4) la Beozia
      divisa fra i regni di Tebe ed Orcomeno, 5) la Tessaglia (Iolco)⁴¹ .
  + Malta: Inizio dell'Età del bronzo antico
  + Europa centrale, Europa Settentrionale: Inizio della Cultura dei campi
    di urne
- c. 1388 a.C. - Amenhotep III (Tuthmosis) 254º Faraone- XVIII Dinastia
  -salì al trono che era ancora un bambino, neio in Storia delli regno
  venne aiutato e guidato da un consiglio di reggenza, del quale fece
  sicuramente parte la madre, che governò in suo nome per almeno una decina
  d'anni.
- In Cina governo della Dinastia Zhou orientale conosciuto anche come
  Periodo delle Cento Scuole. Periodo delle primavere e degli autunni (dal
  771 a.C. al 454 a.C.)-Prende il nome dalle cronache di quel tempo, gli
  Annali delle primavere e degli autunni, tradizionalmente attribuiti a
  Confucio.
- In Giappone: Occupazione progressiva da parte di popolazioni
  Tunguse(provenienti dalla Corea) e Protomalesi che soppiantano le
  preesistenti popolazioni indoeuropee Ainu

Cronologia sintetica

- c. XVIII Dinastia -Figlio di Amenhotep III e di Tyi questo sovrano è
  passato alla storia come il faraone eretico per il tentativo di
  sostituire, in conflitto con il potente clero tebano, il dio Amon con una
  nuova divinità, il dio Aton, nel ruolo di divinità protettrice della
  regalità.
- c. 1342 a.C. - Ankhtkheperura (Merit-Aton, Nefertiti?)
- c. 1335 a.C. - Tutankhamon (Rathotis) 258º Faraone- XVIII Dinastia
- c. 1330 a.C.
  + Kurigalzu II ricostruisce la città di Ur, distrutta dal Re Babilonese
    Samsu-Iluna nel 1735 a.C.
- c. 1320 a.C. - Mursili II (1320 - 1285 a.C.) 8º Re Ittita del nuovo
  regno.

1300 a.C. - 1201 a.C.

- c. 1300 a.C.
  + Vicino Oriente: Comparsa di un alfabeto di 22 lettere a Ugarit, dal
    quale deriveranno gli alfabeti greco, etrusco, latino, indiano e arabo.
  + Antico Egitto: Inizio della cattività ebraica
- c. 1290 a.C. - Seti (Sethos) 262º Faraone- 2º della XIX Dinastia -Fu il
  primo sovrano ad occuparsi nuovamente dell'influenza egiziana nel Vicino
  Oriente.
- c. 1286 a.C. - Prima Battaglia di Qadesh tra egizi ed hittiti: Il primo
  scontro avvenne nei pressi di Kadesh fra Seti I e Mursili II, vide
  probabilmente prevalere gli egiziani.
- c. 1278 a.C., 31 maggio - Ramesse II (Ramsete II) 263º Faraone- 3º della
  XIX Dinastia.
- c. 1274 a.C. - Seconda Battaglia di Qadesh tra egizi ed hittiti:
  Muwatalli, affiancato dal fratello Hattusili III, decise nuovamente di
  riprendere la guerra contro gli egizi, già portata avanti dal padre
  Mursili II e riuscì a formare una coalizione composta da un gran numero
  di tribù locali. Formavano un esercito composto da 30.000 soldati e 3.000
  carri, mentre l'esercito egizio era invece formato da 20.000 fanti e
  2.500 carri da guerra.
- c. 1273 a.C.
  + Fine del Regno di Mitanni, sconfitto da Shalmanassar I re dell'Assiria.
- c. 1260 a.C. - Shalmanassar I trasferisce la capitale da Assur a Kalakh,
  sul lago di Van (Armenia)
- c. 1250 a.C.
  + Vicino Oriente
    * Secondo il racconto biblico, in questo periodo dovrebbe avvenire il
      mitico Esodo degli Ebrei dall'Antico Egitto verso la Terra promessa.
  + Antico Egitto: in questo periodo si fa convenzionalmente risalire
    l'edificazione del tempio di Abu Simbel e del Ramesseum, ordinata da
    Ramesse II.
  + Asia Minore: I Lidi, vassalli degli Ittiti, si insediano in Lidia
    (Turchia centro-occidentale, nei pressi di Izmir)
  + Antica Grecia: Periodo di Troia VII (La distruzione della città di
    Troia VI dovrebbe essere avvenuta a causa di un terremoto.)
  + Italia: Insediamenti protoitalici in Italia settentrionale e centrale
  + Ucraina: Insediamento dei Cimmeri (guerrieri nomadi a cavallo
    indoeuropei) fino al 750 a.C. -Si sovrapporranno ai già preesistenti
    Sarmati e fonderanno un potentato nello stretto di Kerc
  + Perù: Cultura ceramica di Guanape (valle del Chichama e regione
    costiera a sud), fino all'850 a.C.
- c. 1250 a.C. - il regno dei Mitanni viene definitivamente incorporato nel
  regno assiro come provincia dal nome Hanilgalbat
- c. 1235 a.C. - Babilonia è governata dagli Assiri, fino al 1228 a.C. Il
  Re assiro Tukulti-Ninurta assume il titolo di 29º Re di Babilonia.
- c. 1213 a.C., 1º settembre - Merenptah (Amenophis) 264º Faraone- 4º della
  XIX Dinastia
- c. 1210 a.C. - Conquista della terra di Canaan da parte degli Ebrei,
  guidati da Giosuè
- c. 1207 a.C.
  + Suppiluliuma II 13º e ultimo Re Ittita del nuovo regno -figlio di
    Tudhalia IV, fu l'ultimo re a noi conosciuto dell'Impero ittita. Egli
    governò dal 1207 a.C. al 1170 a.C. circa.

1200 a.C. - 1101 a.C.

- c. 1200 a.C.
  + Vicino Oriente
    * Libano: Sviluppo della colonizzazione fenicia e loro indipendenza
      dall'Egitto. Sidone viene distrutta da incursioni dei popoli del
      mare, i sopravvissuti fonderanno poi Tiro
    * Palestina: Periodo dei 12+2 Giudici biblici in Terra promessa (fino
      al 1022 a.C.) -Nell'ordine: Otniel, Eud, Samgar, Debora, Gedeone,
      Tola, Iair, Iefte, Ibsan, Elon, Abdon, Sansone, Eli, Samuele
  + Asia minore:Insediamenti di popolazioni Illiriche (protofrigi)
  + Antica Grecia
    * Invasione dei popoli del mare sulle coste della Grecia e a Creta -
      Declino della civiltà micenea in Grecia. Distruzione dei palazzi di
      Pilo, Micene, Tirinto e Tebe ma non di Atene e Iolco. Nelle
      successive ricostruzioni si nota la presenza di strutture difensive
      (fortificazioni) soprattutto verso il mare.
    * Invasione dei Dori fino al Peloponneso
    * Inizio dell'Età oscura in Grecia: crisi dell'economia palaziale,
      scomparsa della scrittura, scomparsa del commercio su lunghe tratte,
      semplificazione della produzione di ceramiche, perdita delle capacità
      tecniche ed architettoniche con semplificazione dell'arte funeraria.
      Sviluppo di una società decentralizzata⁴² . Durerà fino al X secolo
      a.C.
  + Italia
    * Fondazione di Trapani da parte degli Elimi (popoli del mare?).
      Contende con Cuma il primato di più antica città d'Italia
    * Insediamenti Protoilliri e protoveneti in Adriatico settentrionale,
      Penisola balcanica, Dalmazia, Creta, Puglia e Sicilia
  + Europa Centrale: Cultura celtica di La-Tène o dei campi d'urne: Il rito
    funebre della cremazione (tipicamente indoeuropeo) sostituisce
    progressivamente quello dell'inumazione (tipico della Civiltà
    mediterranea)
  + India: Inizio Periodo vedico II -Età del ferro, Periodo Mantra o Black
    and red ware culture- (fino al 900 a.C.)
  + Cina: Nell'Impero Shang è attestato l'uso del carro da guerra
  + Messico:
    * Inizio della civiltà Olmeca di San Lorenzo, nel Messico Centrale,
      fino al 900 a.C.
    * Inizio della civiltà mixteca, nel periodo preclassico medio in
      Mesoamerica
  + Perù: Culture ceramiche (irrigazione, coltivazioni a terrazzamenti,
    templi della valle di Rimac)
- c. 1196 a.C. - Data tradizionale della Guerra di Troia (secondo
  Tucidide). Inizio del Periodo di Troia VII -B1
- c. 1191 a.C. - Periodo di anarchia in Antico Egitto, in cui sembra non ci
  siano stati Faraoni (fino al 1185 a.C.)
- c. 1182 a.C. - Ramesse III (Ramsete III) 268º Faraone- 2º della XX
  Dinastia -A Ramesse III viene attribuita una profonda riforma nella
  struttura dell'esercito che viene riorganizzato su corpi
  separati:fanteria, carri da guerra, mercenari, ausiliari, reparti di
  sussistenza.
- c. 1175 a.C.
  + I Filistei, popolazione appartenente ai popoli del mare, si insediano
    sulla costa palestinese (da cui il nome della terra:
    Philistin=Palestina)
  + Nell'anno ottavo di regno di Ramesse III il pericolo venne da est: il
    movimento di genti, dette Popoli del mare, composte da eserciti seguiti
    dalla popolazione su carri trainati da buoi, dopo aver abbattuto le
    difese hittite, distrutto le città di Karkemish e Ugarit, devastato la
    Palestina ed occupato Cipro, giunse alle porte dell'Egitto.
- c. 1171 a.C.
  + Un ulteriore pericolo per l'Egitto giunse, durante l'11º anno di regno,
    ancora una volta dal deserto libico ed ancora una volta Ramesse III
    riuscì a respingere gli invasori.
- c. 1170 a.C.
  + Distruzione dell'impero hittita a opera dei popoli del mare (Danai,
    Achei, Filistei, Shardana)
  + Primi regni indipendenti in Frigia (Turchia centrale, presso Ankara)
  + Kunzi-Teshub, re del Karkemiš prese il titolo di "Grande Re"
    (dell'impero Hittita), essendo un discendente di Suppiluliuma I.
  + Primo Sciopero della storia in Antico egitto:incrociarono le braccia i
    lavoratori del villaggio di Deir el-Medina preposti allo scavo ed alla
    decorazione delle tombe reali della Valle dei Re
- c. 1160 a.C.
  + Debora (Bibbia) IV Giudice biblico e profetessa d'Israele (fino al 1121
    a.C.).
- c. 1157 a.C.
  + Fine della dinastia cassita in Babilonia
- c. 1150 a.C. - Inizio del Periodo di Troia VII -B2 (Troia è ricostruita
  da popolazioni provenienti dai balcani, probabilmente protofrigi o lidi)
- c. 1125 a.C.
  + Nabucodonosor I 4º Re II Dinastia di Isin e dal 1110 a.C. Re di
    Babilonia (V Dinastia) -attaccò direttamente l'Elam, provocando una
    prima significativa scossa con il primo attacco e arrivando alla
    capitale Susa con il secondo.
- c. 1122 a.C. - Inizio del periodo Kija in Corea (storicamente più
  documentato del precedente leggendario periodo Tangun (dal 2333 a.C.) -
  Primo Re fu Kija, Principe imperiale cinese (dinastia Shang), che favorì
  l'importazione della cultura cinese e il relativo sviluppo del precedente
  Regno di Choson.
- c. 1120 a.C.
  + Gedeone (Bibbia) V Giudice biblico.
- c. 1115 a.C. - Tiglath-Pileser I 53º Re dell'Assiria -Attraversò
  l'Eufrate conquistò il Karkemish, sconfisse i Mushki (i Meshech
  dell'Antico Testamento) arrivando fino al lago di Van
- c. 1111 a.C. - Amenhotep, Primo Profeta di Amon, si fece rappresentare,
  in un rilievo, con la stessa statura del sovrano violando così
  l'ancestrale gerarchia iconografica e sottintendendo una uguale dignità.
- c. 1102 a.C. - l'Agìade Euristene e l'Euripontide Procle primi mitici re
  di Sparta.

1100 a.C. - 1001 a.C.

- c. 1100 a.C.
  + Sviluppo del primo alfabeto fonetico presso i Fenici
  + Inizio del periodo Tardo Miceneo III in Grecia - Decadenza della
    civiltà micenea (Periodo submiceneo, fino a verso il 1015).
  + Inizio del periodo detto Medioevo ellenico o dei secoli oscuri in
    Grecia: si apre con l'invasione dei Dori e il declino della civiltà
    micenea e si prolunga fino alla nascita delle poleis e all'età di Omero
    (VIII secolo a.C.).
  + In Spagna, Coloni Fenici di Tiro fondano sulla costa mediterranea le
    città di Gadir e di Utica.
- c. 1099 a.C. - Ramesse XI (Ramsete XI) 276º Faraone- 9º e Ultimo della XX
  Dinastia e del Nuovo Regno -Durante il lungo regno, 27 anni, di questo
  sovrano si ebbe la definitiva rottura dell'unità politica dell'Egitto con
  il distacco della regione intorno a Tebe.
- c. 1089 a.C. - Codro 17º ed ultimo re di Atene. Codro è considerato
  simbolicamente l'ultimo re di Atene.
- c. 1081 a.C.
- In Egitto, si consumò La frattura definitiva con il potere centrale, nel
  18º anno di regno di Ramesse XI, quando Herihor proclamò la Weehann-meswe
  (Ripetizione delle nascite), ossia l'inizio di una nuova era e cominciò a
  datare i suoi atti in base a questa.
  + Dinastia dei Primi Profeti di Amon (fino al 770 a.C.) a Tebe. 21
    Sovrani: Herihor, Payankh, Pinedjem I, Masuharte, Djedkhonsuefankh,
    Menkheperra, Nisubanebdjed, Pinedjem II, Psusennes III - Iuput,
    Sheshonq C, Iuwlot, Smendes III, Horsaset?, ..dju.., Nimlot II, Osorkon
    B, Horsaset (II), Takelot, Takelot III
- c. 1080 a.C. - Le popolazioni nomadi degli Aramei invadono a più riprese
  Assiria e Babilonia, fiaccandone la resistenza
- c. 1069 a.C.
  + Hedjekheperra-setepenra (Smendes) 277º Faraone- 1º della XXI Dinastia e
    del Terzo periodo intermedio
  + Inizio del Terzo periodo intermedio dell'Egitto (fino al 656 a.C.)
  + Inizio della XXI dinastia egizia (fino al 945 a.C.), che aveva potere
    in Basso Egitto, e della Dinastia dei Primi Profeti di Amon (fino al
    770 a.C.), che avevano il potere in Alto Egitto, a Tebe.
- c. 1060 a.C. - Sansone XII Giudice biblico.
- c. 1059 a.C. - l'Agìade Agide I e l'Euripontide Soo re di Sparta. Algide
  I sarà il conquistatore della città di Elos a pochi chilometri da Sparta.
  Gli abitanti saranno ridotti in schiavitù e da Elos deriverà il termine
  Iloti
- c. 1050 a.C.
  + Ashurnasirpal I 59º Re dell'Assiria (II Medio regno)
  + Regno indipendente fenicio a Biblo: primo Re fu Ahiram
  + Presa della città sacra di Silo da parte dei Filistei agli Israeliti,
    ai quali viene asportata anche l'Arca dell'Alleanza
  + A Creta, fine del III Periodo tardominoico o postpalaziale e della
    Civiltà minoica (probabilmente per invasioni di popolazioni di Dori).
  + Fondazione mitica di Cuma in Campania, secondo Girolamo
- c. 1046 a.C.
  + Di Xin, l'ultimo re della dinastia Shang, si suicidò dopo la disfatta
    del suo esercito ad opera della Dinastia Zhou.
  + Inizio della Dinastia Zhou occidentale in Cina
  + Zhou Wuwang primo Re della Dinastia Zhou occidentale in Cina (formò
    molti piccoli feudi che diede ai suoi fratelli e generali)
- c. 1042 a.C. - Zhou Chengwang 2º Re della Dinastia Zhou occidentale in
  Cina (Stabilì la capitale a Luoyang, e represse una rivolta guidata dal
  fratello Chin.
- c. 1025 a.C. - Simbar-Shipak 1º Re della Dinastia dei Paesi del mare e di
  Babilonia, vassalli dei Re di Assiria (V Dinastia)
- c. 1022 a.C. - Saul Primo Re di Israele
- c. 1021 a.C. - Zhou Kangwang 3º Re della Dinastia Zhou occidentale
  (continuò la politica del padre espandendo il regno a nord e est: Il suo
  regno fu prospero.)
- c. 1004 a.C. * Davide 2º Re di Israele

1000 a.C. - 501 a.C.

La cronologia particolareggiata si trova alla pagina Cronologia della
storia antica (1000 a.C. - 501 a.C.) qui è presente un riassunto degli
eventi di questi cinque secoli con alcune date particolarmente
significative.

In questi 500 anni:

Tabella geografica

- Nella prima parte di questo periodo gli ultimi regni Ittiti indipendenti
  (nati dalla dissoluzione dell'impero ittita del XII secolo a.C.) vengono
  definitivamente assimilati all'impero assiro.
- Si svolge tutta l'epopea del regno di Israele, dalla sua massima gloria
  sotto Salomone, alla divisione in due regni, alla caduta prima del regno
  di Israele e poi del regno di Giuda con la deportazione a Babilonia. Il
  re Ciro II il Grande consentirà il ritorno degli esuli giudei a
  Gerusalemme, dove ricostruiranno il tempio.
- L'impero Assiro giunge alla sua massima espansione sotto il re
  Assurbanipal per poi crollare, pochi anni dopo, sotto l'attacco congiunto
  dei Medi e dei Babilonesi nel 612 a.C.
- Ciro II il grande fonda l'impero Persiano
- La progressiva crisi dell'impero Egiziano si concluderà con la conquista
  da parte dei persiani e la trasformazione dell'Egitto in semplice
  satrapia dell'impero Persiano
- Una sorte simile avrà la città di Babilonia che, pur divenendo una delle
  tre capitali dell'impero Persiano, entra in una lenta crisi progressiva.
- La Grecia passa dai secoli bui al periodo arcaico che vedrà l'affermarsi
  del sistema politico delle poleis con la graduale trasformazione dei
  governi da monarchie assolute (il wanax miceneo) a monarchie oligarchiche
  (il re diviene Basileus, primo fra pari), in seguito si assisterà al
  diffondersi delle tirannidi e poi dei primi governi democratici. In
  questo periodo opereranno i grandi legislatore: Licurgo a Sparta, Solone
  e Clistene ad Atene. I greci in questi secoli fonderanno numerose colonie
  in Asia Minore e nel sud dell'Italia ed in Sicilia. Nel 712 a.C. viene
  tradizionalmente fissata la data della I olimpiade.
- Diffusione degli Etruschi in Italia.
- La Cultura dei campi di urne celtica si espande in tutta l'Europa
- Nel 753 viene fondata Roma ed in questi secoli si conclude la storia
  della Roma monarchica con l'instaurazione della repubblica nel 510 a.C.
- In Messico di diffonde la cultura Olmeca.
- In India: Periodo vedico IV -Età del ferro III, Periodo Mahajanapadas o
  dei 16 Regni- (fino al 325 a.C.). 565 a.C. - Nascita del Buddha
  (Siddhārtha Gautama) in India (M. 485 a.C.)
- In Cina governo della Dinastia Zhou orientale conosciuto anche come
  Periodo delle Cento Scuole. Periodo delle primavere e degli autunni (dal
  771 a.C. al 454 a.C.)-Prende il nome dalle cronache di quel tempo, gli
  Annali delle primavere e degli autunni, tradizionalmente attribuiti a
  Confucio.
- In Giappone: Occupazione progressiva da parte di popolazioni
  Tunguse(provenienti dalla Corea) e Protomalesi che soppiantano le
  preesistenti popolazioni indoeuropee Ainu

Cronologia sintetica

- c. 1000 a.C.
  + Vicino Oriente: In Israele, conflitti fra Re Davide e i figli di Saul
    (Isboseth)
  + Nubia: Si forma il Regno di Kush, indipendente dall'Egitto
  + Antica Grecia: Fine dell'Età oscura in Grecia e inizio dell'Alto
    arcaicismo. Inizio del periodo protogeometrico, affermazione delle
    Polis.
  + Italia:
    * Età del ferro:Prime tracce della civiltà villanoviana in Emilia,
      Cultura dei colli laziali e Cultura di Terni in Italia Centrale,
      Cultura Picena nelle Marche-Abruzzi, Cultura delle fosse a inumazione
      in Italia meridionale, Cultura di Timmari in Lucania, Cultura degli
      Apuli e Dauni in Puglia.
    * Toscana: Probabili migrazioni di popolazioni di Lidi dalla Turchia,
      che poi si ritiene che diedero origine agli Etruschi
  + Ucraina: Popoli indoeuropei(Tocari) si muovono verso Est
    (Kirghizistan), altri indoeuropei (Iranici) si dislocano dal Caucaso
    verso l'Ucraina(Sciti), e l'altopiano iranico (Medi e Persiani)
  + Asia Centrale: Insediamento di popolazioni Iraniche
  + Giappone: Occupazione progressiva da parte di popolazioni
    Tunguse(provenienti dalla Corea) e Protomalesi che soppiantano le
    preesistenti popolazioni indoeuropee Ainu
  + Messico: Periodo preclassico medio in Mesoamerica- Cultura olmeca
    (sviluppo di centri religiosi cerimoniali, organizzazione statuale
    teocratica, elementi di scrittura geroglifica, sviluppo di un
    calendario astronomico
- c. 990 a.C. - Unificazione di Israele sotto Re Davide.
- c. 970 a.C. - Re Salomone 3º Re di Israele
- c. 931 a.C.
  + Dopo la morte di Re Salomone, il Regno di Israele viene diviso in 2
    Regni: Regno di Israele propriamente detto (a nord), e Regno di Giuda
    governato dalla dinastia di Davide
- c. 900 a.C.
  + Antica Grecia
    * Stanziamento definitivo dei Dori nel Peloponneso che popoleranno la
      città di Sparta
  + Italia
    * Lazio, Toscana e Umbria (Etruria): Prime tracce della civiltà etrusca
    * La Cultura dei campi di urne celtica si espande in tutta l'Europa
  + India: Periodo vedico III -Età del ferro II, Periodo Samhita o Painted
    Grey Ware culture- (fino al 700 a.C.)
- c. 850 a.C. - Antica Grecia: Licurgo, mitico legislatore di Sparta,
  elabora la sua rigida costituzione.
- c. 835 a.C. - Nasce il Regno di Urartu, per opera di Sarduri I. Il nome
  corrisponde al biblico Ararat.
- c. 814 a.C. - Fondazione di Cartagine, nell'attuale Tunisia, per opera di
  profughi fenici di Tiro.
- c. 800 a.C.
  + Grecia: periodo arcaico.
    * Completamento degli insediamenti di Ioni, Eoli e Dori.
    * Completamento del processo di nascita delle città stato, già iniziato
      ad Atene e Sparta: nella maggior parte della Grecia le comunità
      agricole si trasformano nella Polis.
    * Evolveranno in stati federali la Macedonia, la Tessaglia, l'Epiro,
      l'Acarnania, l'Etolia, la Focide. In Beozia la formazione dello stato
      federale viene contrastata dalla volontà secessionista di alcune
      poleis: Platea e Tespie appoggiate da Atene.
    * Compaiono le prime iscrizioni in scrittura alfabetica, su vasi ed
      oggetti di terracotta.
  + Italia
    * Fase II dell'Età del Ferro
  + Europa Centrale: Cultura di Hallstatt
- 776 a.C. - Data tradizionale della I Olimpiade.
- 771 a.C.
  + Inizio della Dinastia Zhou orientale in Cina (dal 771 a.C. al 256
    a.C.)-Il periodo della dinastia Zhou orientale è conosciuto anche come
    Periodo delle Cento Scuole
  + Inizio del Periodo delle primavere e degli autunni (dal 771 a.C. al 454
    a.C.)
- 753 a.C., 21 aprile, Festa delle Palilie: Data tradizionale della
  fondazione di Roma. Secondo la leggenda, Romolo fonda Roma, e diventa il
  primo dei sette Re di Roma della città eterna. Da questa data inizia la
  cronologia ab urbe condita, secondo il computo varroniano, condiviso, con
  lievi varianti, da Catone, Polibio, Cicerone e dai Fasti capitolini e
  trionfali.
- 743 a.C. - Sirakia (Siracusa - Sicilia) è fondata da coloni Greci
  provenienti da Corinto.
- 721 a.C. - Sargon II 78º Re dell'Assiria (13º del periodo Neo-Assiro) e
  Re di babilonia - Nel 721 concluse vittorioso l'assedio a Samaria
  iniziato dal su predecessore. Samaria fu distrutta e gli abitanti
  deportati.
  + Fine del Regno di Israele, che diventa una provincia dell'Impero
    assiro. Unico Regno ebraico indipendente è il Regno di Giuda (fino al
    586 a.C.)
- 700 a.C.
  + Persia: Achemenes Achemene, concesso che si realmente esistito, fonda
    la dinastia persiana degli Achemenidi.
  + Grecia riforma oplitica ad Argo.
  + Asia Centrale: Cultura del bronzo di Tagar (fino al 200 a.C.).
  + India: Periodo vedico IV -Età del ferro III, Periodo Mahajanapadas o
    dei 16 Regni- (fino al 325 a.C.)
- 668 a.C.
  + Assurbanipal 81º Re dell'Assiria (16º del periodo Neo-Assiro) e 17º Re
    della IX Dinastia di Babilonia. Lui fu probabilmente il famoso
    Sardanapalo descritto dai Greci.
- 650 a.C.
  + In Grecia comincia il periodo tardo arcaico che terminerà con le guerre
    persiane nel 478 a.C. con la fine delle guerre persiane
  + Introduzione della moneta in occidente (Lidia)
- 642 a.C. - Regno Magadha nella valle del Gange (India): Dinastia
  Shishunaga (fino al 424 a.C.).
- 625 a.C.
  + Ciassare re dei Medi. Seppe riorganizzare l'esercito dei medi e con
    l'alleato re babilonese Nabopolassar distrusse l'impero assiro.
- 621 a.C. Dracone o Draconte arconte eponimo annuale in Atene, sarà il
  primo legislatore dell'antica Atene.
- 612 a.C.
  + Caduta della capitale assira di Ninive. Il re assiro Sin-Shar-Ishkun
    (Saracos) muore sotto le rovine del suo palazzo, decretando di fatto la
    caduta dell'impero assiro.
- 604 a.C. - Nabucodonosor II 2º Re della X Dinastia di Babilonia.
- 594 a.C. - Solone arconte eponimo ad Atene. Poeta e giurista, elabora ad
  una riforma costituzionale.
- 587 a.C. - il re di Giudea Sedecia si ribella contro Babilonia nel 589, e
  Nabucodonosor tornò in Giudea e conquistò Gerusalemme nel luglio-agosto
  del 587. Fine del regno indipendente di Giuda, inizio della cattività
  babilonese.
- 565 a.C. - Nascita del Buddha (Siddhārtha Gautama) in India (M. 485 a.C.)
- 549 a.C.
  + Il re persiano Ciro II conquista Ecbàtana capitale della Media. Medi e
    persiani si fonderanno in un unico popolo.
- 538 a.C. - Fine della cattività in Babilonia del popolo Ebreo sotto il re
  persiano Ciro II.
- 522 a.C.
  + Dario I detto il grande re persiano.
- 510 a.C.
  + Ad Atene, con l'aiuto dell'esercito spartano al comando di Cleomene I
    viene rovesciata la tirannide di Ippia.
  + A Roma cacciata di Tarquinio il Superbo.
- 509 a.C. - Inizio della Repubblica romana
- 508 a.C. - Clistene arconte eponimo di Atene dopo la caduta della
  tirannide, elabora una nuova costituzione.

500 a.C. - 1 a.C.

La cronologia particolareggiata si trova alla pagina Cronologia della
storia antica (500 a.C. - 1 a.C.) qui è presente un riassunto degli eventi
di questi cinque secoli con alcune date particolarmente significative.

Tabella geografica

- Grecia: questi 500 anni vedono il massimo splendore della Grecia nel V
  secolo a.C. con l'Atene di Pericle ed il suo progressivo declino dalla
  fine della guerra del Peloponneso fino all'invasione Macedone. Sono anche
  i secoli dell'epopea di Alessandro Magno e dei regni ellenistici.
- Persia: anche l'impero persiano vede in questi secoli il suo massimo
  splendore con il regno di Dario I e di suo figlio Serse nonostante le
  sconfitte contro i greci nelle guerre persiane. Seguirà una progressiva
  decadenza fino alla conquista da parte di Alessandro Magno e la sua
  trasformazione nell'impero ellenistico dei Seleucidi fino alla
  sottomissione a Roma
- Roma: sono i cinque secoli della seconda Roma: la repubblica. Nel V
  secolo, sarà impegnata a difendere la sua sopravvivenza dai vicini,
  Etruschi, Latini ecc. e dai Galli. Successivamente con le guerre
  sannitiche espanderà verso il sud del suolo italico il suo dominio alla
  scopo di rendere sicure le vie per il rifornimento di cereali; questo
  porterà però inevitabilmente allo scontro con le colonie greche della
  Magna Grecia. Successivamente, l'intervento in Sicilia la porterà a
  scontrarsi con Cartagine durante le tre guerre puniche che avranno,
  soprattutto la seconda, un forte impatto demografico sulla repubblica,
  provocando il decadere dell'aristocrazia latifondista e l'emergere della
  borghesia dei commercianti. Segue l'impegno di Roma nel mediterraneo
  orientale con la conquista della Macedonia e della Grecia e poi
  dell'impero Seleucide e Tolemaico ed infine la conquista del nord Europa
  con l'invasione della Gallia. Personaggi di questo periodo sono Pirro re
  dell'Epiro, Annibale, gli Scipioni e Caio Giulio Cesare. Questi cinque
  secoli si concludono con l'assassinio di Cesare e l'arrivo al potere di
  Ottaviano Augusto e quindi la fondazione dell'impero romano (la terza
  Roma).
- India: affermazione del Regno Magadha nel nord dell'India: Dinastia Nanda
  poi unificazione con l'Impero Maurya che dominerà tutta l'India
- Cina: tre famiglie dominanti - Zhao, Wei e Han - si divisero lo Stato di
  Jin dando origine a tre stati distinti poi Qin Shi Huang unificherà la
  Cina
- Sud America: Nascita della civiltà Maya come la conosciamo.

Cronologia sintetica

In questi 500 anni:

- c. 500 a.C.
  + Nascita della civiltà Maya
- c. 499 a.C. - il tiranno di Mileto Aristagora ottiene l'appoggio di
  Atene, che invierà 20 navi, e di Eretria, che invierà 5 navi, e si
  ribella al dominio persiano assieme alla città di Naxo. È il principio
  del conflitto greco persiano.
- 496 a.C. - nasce Sofocle (Σοφοκλῆς / Sophoklễs) (Colono (demo di Atene),
  496 a.C. – Atene, 406 a.C.) è stato un drammaturgo greco antico. È
  considerato, insieme ad Eschilo ed Euripide, uno dei maggiori poeti
  tragici dell'antica Grecia.
- 490 a.C.
  + Battaglia di Maratona tra Greci e Persiani. Schiacciante vittoria
    campale greca. Fine della prima guerra persiana.
  + In Cina, dopo la sconfitta e l'esilio del re Fuchai di Wu, il re
    Goujian di Yue (496 a.C.-465 a.C.) si affermò come ultimo egemone.
- 484 a.C.
  + nasce lo storico Erodoto
- 483 a.C.
  + Temistocle arconte convince gli ateniesi ad allestire una flotta
    utilizzando il ricavato delle miniere del Laurio. Verranno allestite
    oltre 200 triremi. Principio della potenza militare ateniese.
- 480 a.C.
  + Battaglia delle Termopili primi di agosto, sconfitta militare greca
    nonostante l'eroismo dei combattenti.
  + Battaglia di Salamina tra Greci e Persiani (23 settembre). Vittoria
    navale greca. Il re persiano Serse I ritirerà gran parte dell'esercito
    e lascerà in Grecia un grosso contingente al comando del generale
    Mardonio
  + nasce Euripide (in greco, Εὐριπίδης; in latino, Euripides) (Salamina,
    23 settembre 480 a.C. – Pella, 406 a.C.) è stato un drammaturgo greco
    antico. È considerato, insieme ad Eschilo e Sofocle, uno dei maggiori
    poeti tragici greci.
- 479 a.C.
  + Battaglia di Platea 20 agosto. Vittoria campale greca. Morte del
    generale persiano Mardonio
  + la Grecia entra nella fase della sua storia detta: periodo classico
- 477 a.C.
  + grazie al lavoro diplomatico di Aristide viene fondata la Lega
    Delio-Attica. Il Tesoro della lega sarà conservato presso il tempio di
    Apollo a Delo.
  + ad Atene costruzione del porto fortificato del Pireo
- 460 a.C. - nasce lo stratega e storico Tucidide
- 454 a.C. - In Cina, tre famiglie dominanti - Zhao, Wei e Han - si
  divisero lo Stato di Jin dando origine a tre stati distinti.
- 424 a.C. - Regno Magadha nel nord dell'India: Dinastia Nanda (fino al 325
  a.C.)
- 404 a.C. - Fine della Guerra del Peloponneso
- 325 a.C. - Impero Maurya domina tutta l'India (fino al 185 a.C.)
- 323 a.C. - Morte di Alessandro Magno
- 300 a.C. - I Sarmati (insediati nella regione del Volga) si dividono
  nelle 4 tribù dei Roxolani (Nord e Nord-ovest del Mar Nero), Iazigi
  (Romania sud-occidentale, attuale Oltenia), Aorsi
- 264 a.C.-241 - Prima guerra punica
- 221 a.C. - Qin Shi Huang unifica la Cina
- 202 a.C. - Dinastia Han in Cina
- 202 a.C. - Publio Cornelio Scipione sconfigge Annibale nella Battaglia di
  Zama. Fine della seconda guerra punica
- 200 a.C.
  + Asia Centrale: Cultura del bronzo di Taštyk, popolazioni probabilmente
    miste prototurche e indoeuropee. Dopo l'anno 1, verranno assorbite
    nell'Impero Kushan
  + Messico: Prime tracce della cultura di Teotihuacán in (fino all'anno
    800 d.C.)
- 149 a.C.-146 a.C. - Terza guerra punica; distruzione di Cartagine
- 146 a.C. - Conquista romana della Grecia
- 100 a.C. - Groenlandia: Cultura mesolitica di Dorset in Groenlandia
  meridionale (fino a 1200 d.C. dove fu sostituita dalla Cultura Thule)
- 49 a.C. - Guerra civile romana tra Cesare e Pompeo
- 44 a.C. - Morte di Cesare; inizio dell'Impero romano

0 - 476

- 0 - Data tradizionale della nascita di Gesù
- 14 - Morte di Augusto
- 33 - Data tradizionale della morte di Gesù
- 117 - Massima estensione dell'Impero romano sotto Traiano
- 220 - Caduta della dinastia Han in Cina
- 313 - Editto di Milano
- 325 o 328 - Re Ezanà di Axum si converte al cristianesimo per opera di
  Frumenzio.
- 378 - Battaglia di Adrianopoli, l'esercito romano è sconfitto dalle tribù
  germaniche
- 391 - L'imperatore romano Teodosio I dichiara fuorilegge i culti pagani
  in favore del Cristianesimo
- 395 - Divisione dell'Impero romano in Impero romano d'Oriente e Impero
  Romano d'Occidente
- 410 - Sacco di Roma
- 476 - Romolo Augusto, ultimo imperatore romano.

Tabella temporale

Note

[1] Liverani, cap. "La rivoluzione urbana"
[2] Liverani, p. 166
[3] Adriano Valerio Rossi, Archeologia, storia e filologia a Susa; Studi in
  onore di Umberto Scerrato per il suo settantacinquesimo compleanno, a
  cura di M. V. Fontana e B. Genito, Napoli, 2003, pp. 681-700.
[4] Mallory, p. 6
[5] (EN) J. P. Mallory, Afanasevo Culture, in Encyclopedia of Indo-European
  Culture, Fitzroy Dearborn, 1997.
[6] Stanley Wolpert, storia dell'India, Bompiani, 1985.
[7] Maisels
[8] Loewe
[9] Scarre
[10] Chang
[11] (EN) J. P. Mallory, Baden Culture, in Encyclopedia of Indo-European
  Culture, Fitzroy Dearborn, 1997..
[12] (SK) Vera Němejcová-Pavuková, K problematike trvania a konca
  bolerazskej skupiny na Slovensku, in Slovenska Arch., vol. 34, 1986, pp.
  133-176..
[13] Haarmann
[14] Makkay, pp.9-50
[15] Makkay2
[16] Winn1
[17] Winn2
[18] Becker, p. 346
[19] Colin, p. 186
[20] (EN) The Concise Oxford Dictionary of Archaeology, Oxford University
  Press, 2003-2004..
[21] (EN) Barry Cunliffe, The Oxford Illustrated Prehistory of Europe,
  Oxford University Press, 1994, pp. 250-254..
[22] (EN) J.H.F. Bloemers & T. van Dorp, Pre- & protohistorie van de Lage
  Landen, NUGi 644, De Haan/Open Universiteit, 1991, ISBN 90-269-4448-9.
[23] (EN) J. P. Mallory, Middle Dnieper Culture, in Encyclopedia of
  Indo-European Culture, Fitzroy Dearborn, 1997.
[24] (EN) J. P. Mallory, Fatyanovo-Balanovo Culture, in Encyclopedia of
  Indo-European Culture, Fitzroy Dearborn, 1997.
[25] (EN) J. P. Mallory, La cultura di Jamna, in Enciclopedia della cultura
  indoeuropea, Fitzroy Dearborn, 1997.
[26] (EN) Halstead P., Dimini and 'DMPI': faunal remains and animal
  exploitation, in Late Neolithic Thessaly, in Annual of the British School
  at Athens, nº 87, 1992, pp. 29-59..
[27] (EN) Hourmouziadis G., To neolithiko Dimini, Athens, Volos, Etairia
  Thessalikon Ereunon., 1979.
[28] La Grecia nel neolitico, web.tiscali.it.
[29] Natale Barca, Sovrani predinastici egizi, ISBN 88-7325-133-1, Ananke.
[30] (DE) Ulrich Hartung, Prädynastische Siegelabrollungen aus dem Friedhof
  U in Abydos (Umm el-Qaab), in MDAIK, nº 54, 1998, pp. 187-217.
[31] (DE) Günter Dreyer, Umm el-Qaab I, Das prädynastische Königsgrab U-j
  und seine frühen Schriftzeugnisse, AV 86, Mainz, 1998.
[32] Pagina relativa alla spedizione ad Abydos del DAI (Deutschen
  Archäologischen Instituts), dainst.org. URL consultato il 14 agosto 2014.
[33] (ES) Reichel Dolmatoff, Gerardo, La Tappa Formativa, in Arqueología de
  Colombia- Un texto Introductorio, Bogotá, Pubblicazione digitale della
  Biblioteca Luis Ángel Arango del Banco de la República. URL consultato
  l'11 agosto 2014.
[34] La più antica battaglia della storia. Trovati i resti tra l'Iraq e la
  Siria, in Corriere della Sera, 17 dicembre 2005, p. 25. URL consultato il
  10 agosto 2014 (archiviato dall'url originale il ).
[35] Mirella Rodriguez Lo Savio, ORIGINI E STORIA DEL GATTO,
  web.tiscali.it. URL consultato il 10 agosto 2014.
[36] J. P. Mallory, "Afanasevo Culture", Encyclopedia of Indo-European
  Culture, Fitzroy Dearborn, 1997
[37] Sumer and the Sumerians, di Harriet E. W. Crawford, p 69
[38] "Oldest evidence of city life in the Americas reported in Science,
  early urban planners emerge as power players", 26 aprile 2001, American
  Association for the Advancement of Science
[39] Trần Trọng Kim, Việt Nam sử lược, Saigon, Center for School Materials,
  1971, p. 17.
[40] Mungello, David E. The Great Encounter of China and the West,
  1500-1800 Rowman & Littlefield; 3 edition (28 Mar 2009) ISBN
  978-0-7425-5798-7 p.97
[41] Bearzot, pp.16-17
[42] Bearzot, p.18

Note esplicative

[1] Il progetto per una cronologia assoluta dei tempi antichi richiede una
  serie di scelte di fondo. Si è optato per l'era cristiana perché questo è
  il sistema di computo degli anni che utilizzano in stragrande maggioranza
  gli utenti di Wikipedia in italiano. Altri tipi di calendarizzazione
  sono: il calendario ebraico utilizzato nello stato di Israele, il
  calendario nazionale indiano utilizzato in India, il calendario islamico
  utilizzato in molti stati islamici, il calendario copto utilizzato in
  Egitto ed Etiopia e così via. Lo stesso si può dire per la scelta della
  cronologia media, che è la più utilizzata dagli studiosi e dalle pagine
  di Wikipedia italiana.
[2] Anche se i periodi e i termini utilizzati possono essere giustamente
  criticabili se caricati di un significato informativo (per chi studia
  storia cinese o indiana o delle Americhe, per esempio, la parola
  "Medioevo" non ha alcun senso), non lo dovrebbero essere più se
  utilizzati solo come riferimenti metodologici per evitare, come detto
  sopra, pagine di dimensioni eccessive, mantenendo però una terminologia
  che resta di riferimento per l'utente medio italiano che questa
  suddivisione ha assimilato dalla scuola.
[3] sull'idea di includere tabelle geografiche si veda: Daniel Rosenberg e
  Anthony Grafton, Cartografie del tempo. Una storia della linea del tempo,
  Einaudi, 2012.
    «Recensione (di Serena Nascimben): Gli storici occidentali
    riterrebbero, infatti, le cronologie semplici sequenze, diversamente da
    quanto avveniva in passato, dall'Età classica al Rinascimento, quando
    cronologia e geografia erano considerate: " gli occhi della storia".»..
[4] Le pagine della cronologia della storia antica riportano eventi di
  tutte le aree geografiche, accostando avvenimenti che probabilmente non
  hanno avuto influenza reciproca, solo in base alla loro possibile
  contemporaneità. Questo, se da un lato costituisce un aspetto criticabile
  di queste pagine, dall'altro è in linea con il progetto universalistico
  ed enciclopedico che le caratterizza
[5] Nel 1998 un'équipe archeologica tedesca durante gli scavi ad Abydos (la
  moderna Umm el-Qa'ab) scoprì la tomba U-j di un sovrano predinastico e
  rinvenne trecento tavolette d'argilla iscritte con proto-geroglifici.
  Questo sepolcro è stato datato al 3200 - 3100 a.C. circa.³⁰ ³¹ ³²
[6] In queste pagine non si affronta il dibattito se la scrittura sia stata
  scoperta prima in Egitto o in Mesopotamia, dibattito che, se può avere
  riflessi ideologici, non ha una determinata importanza storica, perché la
  scoperta della scrittura in queste due regioni è avvenuta a seguito di
  processi di urbanizzazione quasi contemporanei anche se indipendenti e
  con le due regioni in contatto fra loro almeno attraverso i commerci,
  come si vedrà leggendo le pagine correlate

Bibliografia

- Mario Liverani, Antico Oriente. Storia, società, economia, Laterza, 2009,
  ISBN 88-420-9041-7.
- Cinzia Bearzot, Manuale di Storia Greca, il Mulino, ISBN
  978-88-15-23349-3.
- (EN) James Patrick Mallory, In Search of the Indo-Europeans: Language,
  Archaeology, and Myth, Londra, Thames & Hudson, 1991, ISBN 0-500-27616-1.
- (EN) Maisels, Charles Keith, Early Civilizations of the Old World. The
  Formative Histories of Egypt, The Levant, Mesopotamia, India and China,
  Londra, Routledge, 1999, ISBN 0-415-10976-0.
- (EN) Michael Loewe, The Cambridge History of Ancient China. From the
  Origins of Civilization to 221 B.C., Cambridge, Cambridge University
  Press, 1999, ISBN 0-521-47030-7.
- (EN) Chang Kwang-chih, The Archaeology of Ancient China, quarta edizione
  rivista ed ampliata, New Haven, Yale University Press, 1986, SBN
  0-300-03784-8.
- (EN) Scarre, Chris, The Human Past. World Prehistory & the Development of
  Human Societies, Londra, Thames & Hudson, 2005, ISBN 0-500-28531-4.
- (EN) Alasdair W. R. Whittle, Europe in the Neolithic: The Creation of New
  Worlds, Cambridge, Cambridge University Press, 1996.
- (EN) Haarmann, H., Writing from Old Europe, in The Journal of
  Indo-European Studies, nº 17, 1990.
- (EN) Makkay, J., The Late Neolithic Tordos Group of Signs, in Alba Regia,
  nº 10, 1969, pp. 9-50.
- (EN) Makkay, J., Early Stamp Seals in South-East Europe, Budapest, 1984.
- (EN) Winn, Sham M. M., The Sings of the Vinca Culture, 1973.
- (EN) Winn, Sham M. M., Pre-writing in Southeast Europe: The Sign System
  of the Vinca culture, 1981.
- (EN) Carl J Becker, A Modern Theory Of Language Evolution, iUniverse,
  2004.
- (EN) Colin Renfrew, Before civilization: The radiocarbon revolution and
  prehistoric Europe,, Jonathan Cape, 1973.
- (EN) Toby Wilkinson, Royal Annals of Ancient Egypt: The Palermo Stone and
  Its Associated Fragments, Kegan Paul International, 2000.

Voci correlate

- Cronologia

Paleolitico

Il Paleolitico (dal greco: παλαιός palaios, antico, e λίθος lithos, pietra,
ossia età "della pietra antica") fu il primo periodo della preistoria in
cui si sviluppò la tecnologia¹ umana con l'introduzione dei primi strumenti
in pietra¹ ² ³ da parte di diverse specie di ominidi (circa 2,5 milioni di
anni fa), e terminando con l'introduzione dell'agricoltura,¹ ³ con il
passaggio al Mesolitico, o, nelle zone di precoce neolitizzazione, con
l'Epipaleolitico.

Il termine fu inventato dallo studioso di preistoria John Lubbock⁴ nel 1865
in opposizione al termine "Neolitico".

Tra le epoche geologiche corrisponde a quella del Pleistocene (da 2,58
milioni a 10 000 anni fa).

Ambiente in Europa

Durante il paleolitico sono avvenute una serie di glaciazioni, note come
Günz, di Mindel, di Riss e Würm. Durante le epoche glaciali i ghiacci
avevano coperto gran parte dell'Europa settentrionale e centrale,
spingendosi fin quasi sulle coste del Mar Mediterraneo e provocando
l'abbassamento del livello del mare di oltre 100 metri. Avvenivano quindi
contatti tra gli abitanti della penisola iberica e di quella italica. Con
la fine dell'ultima glaciazione, tra 15000 e 10000 anni fa, e il
conseguente aumento delle temperature, i ghiacciai ripresero a sciogliersi,
e il livello dei mari si rialzò nuovamente.

Vita nel Paleolitico

I gruppi umani, prevalentemente nomadi o a sedentarizzazione periodica,
erano caratterizzati da un'economia di caccia e raccolta,⁵ che si andò
evolvendo con lo sviluppo di forme di caccia specializzata e con
l'apparizione della pesca.

Alcune teorie sostengono che soprattutto le donne con i bambini andassero a
raccogliere erbe, radici e frutti selvatici. Invece gli uomini
organizzavano battute di caccia in gruppo per animali di grossa taglia o si
dedicavano alla pesca.

Le abitazioni erano inizialmente semplici ripari naturali, a cui si
aggiunsero capanne costruite con pelli e ossa di animali.⁵ ⁶

In questo periodo si iniziò a controllare il fuoco e poi ad accenderlo. Il
fuoco venne utilizzato come protezione dagli animali, per illuminare, per
cucinare e anche per riscaldarsi.

L'arte

La specie sapiens sapiens evolve in maniera, a tutt'oggi pare, indipendente
dal neanderthal, a partire circa da 200 000 anni fa. I primi umani moderni
si ritrovano al sito Kibish nei pressi del fiume Omo, in Etiopia e nel sito
Qafzeh-Skhul (Qafzeh e Es Skhul) nell'attuale Israele.

In terra africana la specie evolve culturalmente. Sono numerosi i
ritrovamenti fossili e di manufatti e, a tutt'oggi, il più antico
ritrovamento di un oggetto dalle indubbie caratteristiche artistiche risale
a 80 000 anni fa, in prossimità di Cape Agulhas, nella Caverna di Blombos,
in Sud Africa.

L'evoluzione a tutto tondo, fisica, tecnologica e culturale, condurrà alla
fine del paleolitico.

Negli ultimi anni si è rafforzata la teoria, pur con altalenanze
scientifiche tuttora in corso, che vede neanderthal e sapiens (tra cui la
popolazione Cro-Magnon) come due specie diverse evolutesi in modo quasi
parallelo. L'uomo di Cro-Magnon, ovvero ascrivibile all'uomo moderno,
sostituisce in Europa l'uomo di Neanderthal (che pare si estingua circa 28
000 anni fa) in un arco di tempo relativamente breve ma con una certa
convivenza di alcune migliaia di anni, anche se non è ancora possibile
stabilire che tipo di relazioni (collaborazione, indifferenza, guerra) si
fossero stabilite tra i due gruppi umani. Pare indubbio, comunque, che le
pulsioni artistiche furono comuni ad entrambe le specie.

L'arte del Paleolitico si suole convenzionalmente dividere in due gruppi:
arte parietale ed arte mobiliare. L'arte parietale è costituita da quattro
periodi (detti anche stili) con una certa evoluzione temporale:

- I stile: L'arte parietale non è ancora tale, i disegni vengono realizzati
  su massi;
- II stile: Sorge la vera arte parietale, con graffiti sulle pareti;
- III stile: Netta evoluzione dell'arte parietale, nuove raffigurazioni di
  mammiferi: corna raffigurate di profilo, testa piccola, ventri enormi e
  zampette che sbucano dai ventri;
- IV stile: L'ultima, grande evoluzione dell'arte parietale: miglior
  utilizzo della prospettiva e delle tecniche di luce.

L'arte parietale era, per gli uomini del paleolitico, una rappresentazione
del soprannaturale, i cui principi conduttori erano quelli dell'elemento
maschile, rappresentato dal cavallo, e femminile, rappresentato dal
bisonte.

Bisogna ricordare in particolare una caratteristica di alcune tecniche
dell'arte parietale, il negativo, ottenuto appoggiando la mano sul muro e
tutt'attorno spruzzando del colore, usando probabilmente la bocca.

L'arte mobiliare: caratterizzata dalla rappresentazione di piccole
statuette, le così dette Veneri, forse collegate al culto della fecondità e
possibile funzione religiosa oltre che ornamentale. Tra queste ricordiamo
la Venere di Willendorf,⁷ che si stima sia stata realizzata fra il 23 000
ed il 19 000 a.C.

Industria litica del paleolitico

Il paleolitico è caratterizzato dalla realizzazione degli strumenti in
pietra con la tecnica della pietra scheggiata (come il choppers: realizzato
dalla prima forma di evoluzione dell'uomo: l'ominide). Questa tecnica fu
ancora utilizzata nei periodi successivi, ma mescolata ad altre di più
recente introduzione.

La classificazione dei manufatti può seguire le liste tipologiche di Bordes
(suddivisa in strumenti su scheggia, nuclei e bifacciali), di
Broglio-Kozlowski (suddivisa in pre-nuclei e nuclei, strumenti e armature)
e di de Sonneville Bordes-Perrot.

Le tecniche di scheggiatura possono essere: "a percussione diretta", "a
percussione indiretta", "a percussione su incudine", "a percussione
bipolare", "a pressione".

Nel paleolitico inferiore gli utensili sono realizzati con ciottoli
scheggiati (cultura dei ciottoli, o "Pebble Culture") o manufatti a forma
di mandorla (bifacciali o amigdale); nel paleolitico medio con la
lavorazione delle schegge staccate da un nucleo e nel paleolitico superiore
con la lavorazione delle lame.

Paleolitico inferiore

Da circa 2,5 milioni di anni fa a circa 120 000 anni fa, corrisponde al
Pleistocene inferiore e medio e alle glaciazioni di Günz, Mindel e Riss con
i periodi interglaciali intermedi. In questo periodo si diffondono l'Homo
habilis e l'Homo erectus.

- Olduvaiano (Pebble Culture), 2 500 000-750 000 anni fa circa: manufatti
  su ciottoli appena scheggiati ("choppers" e "chopping tools"). Il nome
  deriva dal sito delle "gole di Olduwai" (o Olduvai, Tanzania). In Italia,
  sono stati ritrovati reperti risalenti a questo periodo, ad esempio nella
  zona di Monte Poggiolo, nel forlivese, e a Zambrone in provincia di Vibo
  Valentia.
- Acheuleano, 750 000-120 000 anni fa circa: manufatti litici a forma di
  mandorla e lavorati su due lati in modo simmetrico ("bifacciali" o
  "amigdale") associati a diversi strumenti ricavati da schegge (raschiatoi
  e punte). Il nome deriva dal sito di Saint-Acheul, (presso Amiens,
  Francia). Geograficamente esiste una suddivisione tra "acheuleano
  classico" (Francia settentrionale e Inghilterra) e "acheuleano
  meridionale" (Francia meridionale e Spagna). Viene suddiviso
  cronologicamente in due principali fasi:
  + acheuleano "antico" o "arcaico", che tende a sostituire i termini di
    Abbevilliano, dal sito di Abbeville, e di Chelleano, dal sito di
    Chelles, entrambi in Francia):
  + una seconda fase più articolata, comprendente: "acheuleano medio",
    "evoluto" e "superiore", che continua nel paleolitico medio con
    l'"acheuleano finale".
- Clactoniano: manufatti litici derivati da grandi schegge con piano di
  percussione obliquo. Secondo alcuni non si tratterebbe tuttavia di una
  cultura distinta dall'Acheuleano, a cui è in parte contemporaneo. Il nome
  deriva dal sito di Clacton-on-Sea (contea di Essex, Gran Bretagna). A
  volte suddiviso in "antico", "medio" e "recente".
- Tayaziano: manufatti di tipo clactoniano associati ad altri di tipo
  musteriano, con basse percentuali di bifacciali. Non è chiaro se si
  tratti di una cultura autonoma e in quali rapporti sia con l'acheuleano.
  Il nome deriva dal sito di Les-Eyzies-de-Tayac in Dordogna, Francia.

Paleolitico medio

Da circa 300 000 a circa 36 000 anni fa, corrisponde a parte del
Pleistocene superiore comprendente il periodo interglaciale di Riss-Würm e
parte del periodo glaciale di Würm. In questo periodo si diffonde in Europa
l'Homo neanderthalensis.

- Fasi finali dell'acheuleano – "acheuleano finale" e "micocchiano" (130
  000-70 000 anni fa circa), dal sito di La Micoque in Dordogna, Francia.
- Musteriano, da circa 120 000 a circa 40-35 000 anni fa: manufatti
  caratterizzati da un perfezionamento delle tecniche di lavorazione
  (scheggiatura "levalloisiana" o "tecnica Levallois", dal sito di
  Levallois, differenziazione degli strumenti su scheggia, aumento degli
  strumenti derivati da lama). Il nome deriva dal sito di Le Moustier in
  Dordogna, Francia. Si suddivide in:
  + "musteriano di tradizione acheuleana"
  + "musteriano laquiniano", dal sito di La Quina, o "charentiano", dal
    dipartimento francese della Charente in cui si trova il sito citato.
  + "musteriano tipico"
  + "musteriano denticolato" o "a denticolati".

Paleolitico superiore

Da circa 36 000 a circa 10 000 anni fa; corrisponde a parte del Pleistocene
superiore comprendente parte del periodo glaciale di Würm. In questo
periodo si diffonde in Europa l'odierno Homo sapiens sapiens.

- Castelperroniano (40 000-34 000 anni fa circa) in Francia e Spagna
  nord-occidentale, dal sito di Châtelperron in Francia (considerato da
  alcuni "perigordiano inferiore"), e Uluzziano (38-36 000 – 33-30 000 anni
  fa circa) nell'Italia centro-meridionale, dal sito della baia e della
  grotta di Uluzzo, in Puglia, rappresentano culture di transizione dalle
  culture musteriane, ad opera ancora dei neanderthaliani e con il
  perdurare della tecnica levalloisiana. Un'altra cultura di transizione è
  lo Szeletiano (o "Szeliano", 40 000-30 000 anni fa circa) nell'Europa
  centrale, dal sito della grotta Széléta in Ungheria.
- Aurignaziano (o "aurignaciano") (39-34 000 – 26-21 000 anni fa circa),
  con manufatti litici ricavati soprattutto da lame e microlamine e la
  diffusione dei manufatti in osso. Dal punto di vista geografico è
  suddiviso in "occidentale", "centro-europeo e balcanico", "italiano" e
  "orientale". Il nome deriva dal sito di Aurignac in Francia.
  Cronologicamente suddiviso in:
  + "aurignaziano arcaico" (o "pre-aurignaziano o "proto-aurignaziano")
  + "aurignaziano classico" ("antico", I e II, ed "evoluto", III e IV,)
  + "aurignaziano tardivo" (V).
- Gravettiano (o "perigordiano superiore") (29-28 000 – 22-20 000 anni fa),
  caratterizzato da bulini, punte ritoccate (punte gravettiane) e armi da
  lancio in osso. A questa cultura appartengono molte delle più note veneri
  paleolitiche. Dal sito di La Gravette, presso Bayac, in Dordogna,
  Francia. Viene suddiviso in:
  + "gravettiano antico"
  + "gravettiano evoluto"
  + "gravettiano finale".
- Solutreano (21-20 000-18 000 anni fa circa), caratterizzato dalla tecnica
  di scheggiatura a pressione, che consente di ottenere manufatti di grande
  raffinatezza. Viene utilizzato anche l'osso (aghi) e il corno. Compaiono
  i primi esempi di arte rupestre (pitture nelle caverne). Il nome deriva
  dal sito di Solutré, presso Mâcon, in Francia. Viene cronologicamente
  suddiviso in:
  + "proto-solutreano"
  + "solutreano inferiore"
  + "solutreano medio"
  + "solutreano superiore".
- Magdalieniano (o "maddaleniano") (18-17 000 – 11-10 000 anni fa, verso la
  fine dell'ultima glaciazione), caratterizzato dalla lavorazione di lame e
  nelle fasi intermedie di manufatti di piccole dimensioni ("microliti").
  Si diffonde la lavorazione dell'avorio e dell'osso, con raffinata
  decorazione e vengono realizzate collane con denti di carnivori. A questo
  periodo appartiene la fioritura dell'arte rupestre (pitture nelle
  caverne). Il nome deriva dal sito di Abri de la Madeleine, presso Tursac,
  in Dordogna, Francia. In Italia è facile trovare il termine
  "romanelliano" che deriva dalla Grotta Romanelli in Puglia. Viene
  suddiviso, non unanimemente, in
  + "magdaleniano antico" (I-III)
  + "magadaleniano recente" (IV-VI)
  + "magdaleniano terminale", o "aziliano", dal sito di Le Mas-d'Azil nei
    Pirenei francesi, secondo alcuni già nel Mesolitico.
- In Italia e in Europa centro-orientale mancano il solutreano e il
  magdaleniano: il periodo tra 20 000 e 10 000 anni fa vede una tarda
  evoluzione del gravettiano, l'Epigravettiano. Viene cronologicamente
  suddiviso in
  + "epigravettiano antico"
  + "epigravettiano evoluto"
  + "epigravettiano finale".
-
Primi utensili in semplice pietra scheggiata, Paleolitico Inferiore
-
Un bifacciale, che rappresentò un avanzamento tecnologico significativo
-
Coltello
-
Raschiatoio per pelli, Paleolitico Medio
-
Utensili in selce, Paleolitico superiore
-
Punta del Solutreano ottenuta per scheggiatura a pressione
-
Arpione del Magdaleniano
-
Ago e amo in osso, Paleolitico Superiore

Note

[1] Nicholas Toth and Kathy Schick, Handbook of Paleoanthropology, Springer
  Berlin Heidelberg, 2007, p. 1963, ISBN 978-3-540-32474-4, (Print)
  978-3-540-33761-4 (Online).
[2] "Stone Age," Microsoft Encarta Online Encyclopedia 2007 Contributed by
  Kathy Schick, B.A., M.A., Ph.D. and Nicholas Toth, B.A., M.A., Ph.D.
[3] Grolier Incorporated, The Encyclopedia Americana, University of
  Michigan, Grolier Incorporated, 1989, p. 542, ISBN 0-7172-0120-1.
[4] Lubbock J. (1865), Pre-Historic Times, As Illustrated by Ancient
  Remains, and the Manners and Customs of Modern Savages, Williams &
  Norgate, London.
[5] Leften Stavros Stavrianos, A Global History from Prehistory to the
  Present, New Jersey, USA, Prentice Hall, 1991, ISBN 0-13-357005-3. Pages
  9–13
[6] Sue Rowland, Pre-History, Pre-Civilization, and Paleolithic People, su
  Informal Learning — Women's History. URL consultato il 25 marzo 2008.
[7] Marcel Otte, Revision de la sequence du Paleolithique Superieur de
  Willendorf (Autriche), Bulletin de l'Istitut Royal des Sciences
  Naturelles de Belgique, 60 (1990), 219-228

Voci correlate

- Alimentazione umana nel Paleolitico
- Evoluzione umana
- Guerra preistorica
- Mesolitico
- Uomo di Chancelade
- Arte preistorica
- Pittura rupestre
- Protostoria del Vicino Oriente
- Grotta Chauvet
- Uomo di Altamura

Altri progetti

- Wikizionario contiene il lemma di dizionario «paleolitico»
- Wikimedia Commons contiene immagini o altri file su paleolitico

Collegamenti esterni

- Paleolitico (sezione "Preistoria" del sito www.antiqui.it,)
- Il paleolitico inferiore, medio e superiore sul sito dell'Università di
  Trieste.
- Paleolitico, su Open Directory Project, Netscape Communications. (Segnala
  su DMoz un collegamento pertinente all'argomento "Paleolitico")

Uomo di Altamura

L'Uomo di Altamura è uno scheletro di Homo neanderthalensis scoperto il 3
ottobre 1993 nella grotta di Lamalunga, nei pressi di Altamura, ed è datato
tra i 128.000 e i 187.000 anni fa.¹

Geomorfologia

La grotta di Lamalunga è il luogo del ritrovamento dell'Uomo di Altamura.
Questa struttura carsica è situata nella zona delle Murge alte, contesto
morfologico caratterizzato da lame, da doline a pozzo e dalla dolina di
crollo, denominata Pulo di Altamura. Il paesaggio è caratterizzato da una
successione di aride pietraie e da una quasi totale assenza di
vegetazione.Gli affioramenti geologici della zona sono individuabili come
Calcare di Altamura (Cretaceo medio superiore). L'andamento medio della
grotta non è mai molto profondo, lo spessore della copertura rocciosa si
presenta infatti con valori mai superiori ai 25-30 metri. Nell'evoluzione
della grotta è evidente una fase freatica insieme a fasi più recenti di
crollo e di ciclicità nella stratificazione di sedimenti.

Sono presenti reperti paleontologici in buono stato di conservazione. I
resti faunistici sono abbondanti e sparsi su gran parte della superficie
della grotta, rappresentati da ungulati (cervidi, bovidi, ed equini) e
carnivori (iena, lupo e volpe). L'analisi morfologica della grotta fa
ipotizzare la presenza in origine di vari accessi, anche se attualmente
sono limitati ad uno solo. L'esistenza di almeno un altro ingresso è
dimostrata dal sottostante cono detritico, nella zona prossima all'ingresso
attuale. Spesso questi pozzi carsici si trasformavano in trappole naturali
per animali ed uomini. Questo sembra essere accaduto anche nel nostro caso
a giudicare dai resti degli animali sparsi sul fondo della grotta e dallo
scheletro dell'Uomo di Altamura che sembra essersi trascinato con il radio
e una scapola fratturata² fino al fondo di uno stretto cunicolo, forse alla
ricerca di una via di uscita.

L'Uomo di Altamura

La scoperta

La scoperta è da attribuirsi in egual misura al CARS (Centro Altamurano
Ricerche Speleologiche) e a tre speleologi, ospiti, di Bari.

La grotta venne individuata, infatti, dopo diverse campagne di ricerca in
zona, dal CARS già nel 1989; nel settembre 1993 gli speleologi di Altamura
iniziarono un'analisi puntuale nel sistema carsico.

Qualche giorno dopo però, il 3 ottobre 1993, l'Uomo di Altamura venne
scoperto da Lorenzo Di Liso, Marco Milillo e Walter Scaramuzzi, di Bari,
durante una esplorazione - a titolo personale- all'interno della grotta³ .

Il T.A.R., e il C.D.S. ⁴ , hanno riconosciuto "gruppo scopritore della
grotta" il CARS e Di Liso, Milillo e Scaramuzzi "scopritori del reperto
umano"⁵ e hanno contemporaneamente ritenuto un unicum il reperto umano, la
grotta e la paleosuperficie con ossa animali.

La scoperta è avvenuta nel pozzo carsico, costituito da un sistema di
grotte piuttosto complesso, di Lamalunga, nei pressi di una lama, che si
presenta come una valle allungata, delimitata da numerose collinette
dall'aspetto tipico della murgia di Altamura, in Puglia. Sul versante
rivolto alla valle di una di queste collinette, si apre l'accesso che
conduce all'interno della grotta, situata a circa 8 metri di profondità.
Tutte le grotte di questo tipo manifestano, attraverso aperture
(inghiottitoi) in superficie, che possono rimanere pervie, la capacità di
raccogliere al loro interno materiali che vengono trasportati dallo
scorrimento superficiale delle acque meteoriche. Così si spiega la presenza
di numerosi resti (taluni molto voluminosi), di fauna anch'essa molto
antica.

Lo scheletro fossile: morfologia e problemi di datazione

Si tratta di un esemplare umano adulto, intrappolato nella grotta di
Lamalunga in Altamura, rimasto inglobato nelle stalattiti e stalagmiti che
gli sono cresciute intorno e che lo hanno conservato intatto.

L'equipe guidata da Vittorio Pesce Delfino⁶ dell'Università di Bari avanzò,
subito dopo la scoperta, la prima proposta di collocazione filetica e la
prima stima, su basi esclusivamente morfologiche, del reperto⁷ ;
considerandolo una forma di pre-neandertaliano⁸ . Secondo questa ipotesi
l'Uomo di Altamura doveva collocarsi antecedentemente alle forme più
antiche di Neanderthal classici e successivamente alle fasi corrispondenti
all' Homo erectus.

Di conseguenza la stima della datazione prevedeva un intervallo tra 400.000
e 100.000 anni fa, con valori più probabili intorno a 150-250.000 anni fa.
Questi primi studi, condotti preservando il reperto nel suo sito di
ritrovamento, evitando in modo assoluto la rimozione di frammenti ossei o
di connesse concrezioni calcaree, hanno permesso di riconoscere con
certezza i tipici caratteri neanderthaliani (morfologia delle orbite e
degli ispessimenti ossei sopraorbitari, assenza di fossa canina e presenza
di uno spigolo ben evidente sull'osso mascellare, ispessimento dell'osso
occipitale, caratteristica della apofisi mastoide, esistenza di uno spazio
retromolare e andamento del margine superiore della branca ascendente della
mandibola). Alcune caratteristiche del reperto associano caratteri che
tipicamente ricorrono in Homo sapiens, tra i quali, in particolare, la
convessità della squama dell'osso occipitale.

Gli ultimi studi, eseguiti viceversa analizzando in laboratorio reperti di
facile rimozione, hanno indicato una datazione meno incerta ma non in
contraddizione con la prima stima del Prof Vittorio Pesce Delfino; le
analisi sugli strati di calcite depositatisi attorno al reperto, effettuate
nel 2015 da un team guidato da Giorgio Manzi, hanno determinato con
certezza che lo scheletro, riferibile a un Neanderthal, risale a un periodo
fra i 128.000 e i 187.000 anni fa⁹ .

L'interesse dei media verso il reperto paleoantropologico Uomo di Altamura
deriva da numerosi fattori quali la spettacolarità naturalistica
dell'intero complesso rappresentato dalle ossa nell'ambiente carsico che le
ha concrezionate, saldandole le une alle altre rendendole assolutamente
fisse, la completezza dello scheletro, e le caratteristiche morfologiche
richiamate.

Unicità del ritrovamento

La conoscenza dei Neanderthal europei, formatasi soprattutto tra la prima
metà del secolo XIX e l'inizio del XX, derivava da reperti invero numerosi
ma frammentari; costringendo gli antropologi ad uno sforzo non facile per
individuare le caratteristiche e le compatibilità delle parti mancanti e
ritardando fino al 1864 il riconoscimento scientifico della nuova specie.¹⁰
Successivamente furono individuati reperti scheletrici quasi completi
permettono di spostare l'esame delle compatibilità morfologiche, da un
problema di mera limitata consistenza degli altri reperti, ad un problema
di interpretazione morfo-funzionale ed evoluzionistica. Tuttavia il reperto
di Lamalunga ha posto problemi di metodologia di studio e di osservazione a
causa della presunta impossibilità della sua rimozione con procedure che
possano garantirne il recupero senza danni dell'intero scheletro; a questo
scopo venne realizzato, inizialmente, il progetto "Sarastro" trasformando
la grotta in "museo dal campo", con telecamere permettenti sia la visione
che lo studio scientifico da remoto, lasciando il reperto totalmente
indisturbato nel suo sito di ritrovamento. Fallito questo approccio
metodologico a causa dei danni che l'attrezzatura stava procurando ai
reperti¹¹ gli studiosi si stanno orientando verso soluzioni alternative¹² .

Studi recenti

Recentemente i ricercatori dell'Università di Bari, hanno effettuato
riprese con scansione laser del reperto, tuttora conservato nella grotta di
Lamalunga, ottenendo quindi mappe numeriche che permettono di effettuare
valutazioni sia di carattere dimensionale che morfologiche, utilizzando
modelli matematici e procedure anche in grado di ottenere la riproduzione
di copie fisiche del giacimento.
Contemporaneamente sono state effettuate riprese video tridimensionali.¹³ I
risultati sono stati presentati al Convegno di Bonn in 150 years of
Neanderthal discoveries: Early Europeans Continuity and Discontinuity dove
è stato registrato grande interesse, con specifiche richieste di successive
interazioni sull'argomento, da parte dell'UNESCO, del Wenner-Gren
Foundation for Anthropological Research di New York¹⁴ , dell'American
Museum of Natural History di New York, del The Abdus Salam – International
Centre for Theore tical Physics di Trieste. Un altro studio, che include
questo reperto è del marzo 2009, di Fiorenzo Facchini, Maria Giovanna
Belcastro è La lunga storia di Neandertal: biologia e comportamento¹⁵ .

L'ipotesi di consentire la rimozione di parte dello scheletro dell'Uomo di
Altamura veniva decisa nel corso del 2008 dalla Direzione regionale per i
beni culturali e paesaggistici della Puglia e dalla Soprintendenza dei beni
archeologici della Puglia, modificando sostanzialmente la precedente
politica di totale restrizione. Nel maggio 2009 Mario Micheli otteneva il
permesso di poter intervenire sull'omero e su altri reperti di facile
accesso¹⁶ . Il prelievo venne effettuato con l'aiuto degli speleologi del
CARS di Altamura. Le ricerche sui reperti rimossi furono effettuate da un
équipe composta da Giorgio Manzi, Mario Micheli, Fabio di Vincenzo, David
Caramelli, Marcello Piperno e documentate in uno studio effettuato su un
campione di scapola (apofisi scapolare)¹⁷ . Lo studio in questione, oltre
che a raccogliere una serie di dati scientifici, ha studiato la possibilità
di esposizione al pubblico dei reperti e una loro eventuale ricollocazione
in loco. Tra le varie conclusioni gli studiosi hanno accertato che la
scoperta si collocava nella variabilità genetica dei 'Neanderthal' del Sud
Europa, senza peraltro azzardare una datazione precisa.

I primi risultati di un certo rilievo sono arrivati dall'analisi del DNA
mitocondriale. Sull'Uomo di Altamura è stato condotto uno studio su una
sequenza parziale di dna antico. Le conclusioni di questo studio, secondo
David Caramelli, sono compatibili con le attuali ricerche
paleoantropologiche e dimostrano come le popolazioni Neandertaliane
potessero essere suddivise in almeno tre gruppi secondo la loro
distribuzione geografica: Europa occidentale, Europa Meridionale ed Asia
occidentale. L'Uomo di Altamura si colloca nella variabilità genetica
dell'Europa meridionale con le sequenze del dna simili ad altri reperti
trovati in Spagna (El Sidron) ed in Croazia.

Un successivo studio effettuato nel 2015 da un team guidato da Giorgio
Manzi ha esaminato un frammento di osso della spalla tramite datazione
Uranio-Torio sugli strati di calcite attorno al reperto, e ciò ha fornito
una datazione certa dello scheletro fra i 128.000 e i 187.000 anni dal
presente. Lo studio è stata ripreso anche dalla rivista Nature⁹ .

Studi cronologici su una ventina di resti faunistici della grotta di
Lamalunga¹⁸ effettuati con il metodo del Th-230/U-234 da Maria Elisabetta
Branca e Mario Voltaggio dell'IGAG-CNR di Roma e pubblicati nel volume
2/2010 Dire in Puglia a cura del MIBAC pp.55-60, hanno messo in evidenza
come tutti i resti faunistici analizzati rinvenuti nella grotta di
Lamalunga, nelle sale adiacenti a quella dove si trova l'Uomo di Altamura,
presentino un'età di deposizione tra 45.000 e 17.000 anni dal presente, con
un massimo di frequenza tra i 45.000 e i 30.000 anni dal presente. L'età di
deposizione è stata desunta dall'età di concrezionamento della calcite
rispettivamente sottostante e sovrastante i resti ossei. Nella sala
dell'Uomo (antiabside dell'Uomo) purtroppo non è stata osservata alcuna
concrezione sottostante o relazionata con l'Uomo stesso all'infuori dei
concrezionamenti sovrastanti lo scheletro e presenti soprattutto nella zona
del cranio, che tuttavia non sono stati analizzati per non alterare il
reperto. È stato tuttavia datato l'inizio di concrezionamento degli
speleotemi della sala dell'Uomo, attorno a 170.000 (studio eseguito su una
stalattite caduta) e il termine dello stesso che si verificò 17.000 anni
dal presente (età della calcite cavoliforme che ricopre uniformemente tutti
gli speleotemi della sala dell'Uomo e le arcate sopraccigliari dell'uomo
stesso). L'unico resto faunistico analizzato nella sala dell'uomo si è
depositato prima di 36.000 anni fa (età di una concrezione sovrastante una
vertebra di daino). Sono state ricostruite le sembianze probabili dell'uomo
di Altamura¹⁹ .

Nuove ipotesi di intervento

Dopo il fallimento del progetto "SARASTRO" (Sistema teleoperAto integRato
di teleoSservazione e Telemetria per la fRuizione scientifica e culturale
dell'uOmo Arcaico) , rimosso su disposizione della Direzione Regionale BCPP
nel 2009²⁰ , è in corso un dibattito sulla opportunità della rimozione del
cranio del fossile che vede tuttora divisi i vari soggetti coinvolti nella
decisione. Nel novembre del 2010 è stato pubblicato un dettagliato progetto
denominato AltaCRANIUM²¹ , in relazione alla ipotesi di rimozione del
cranio dell'Uomo di Altamura, completo di documentazione e proposta
operativa. Secondo il relativo studio di fattibilità, elaborato dopo
accurati sopralluoghi, si evidenzierebbe come il cranio e anche la
mandibola siano tra i resti meno inglobati nelle concrezioni calcaree,
liberi da aderenze con la matrice stalattitica. La rimozione temporanea dei
reperti indicati, effettuata con tecniche di chirurgia laparoscopica,
appare ai redattori del progetto perfettamente possibile ed estremamente
produttiva dal punto di vista scientifico.

Note

[1] Altamura Man yields oldest Neanderthal DNA sample. URL consultato il 02
  gennaio 2017.
[2] Vedi l'interessante articolo: "La porzione di scapola dell'Uomo di
  Altamura: estrazione, documentazione e analisi morfologica", di Giorgio
  Manzi, Mario Micheli, Fabio di Vincenzo, David Caramelli, Marcello
  Piperno in direinpuglia 2/2012 pp.39-44.
[3] La Soprintendenza archeologica e il Ministero dei Beni culturali hanno
  riconosciuto ufficialmente Di Liso, Milillo e Scaramuzzi come unici
  scopritori del reperto umano con più note ufficiali di conferma -del
  15.03.94 (prot. 3051/DV); del 28.03.94 (prot. 6114/DV; del 7.7.99
  (prot.18572); del 5.10.2000 (prot.19450); ma V. anche "La Grotta di
  Lamalunga", Atti della I conferenza cittadina, a cura della Città di
  Altamura e del Ministero per i Beni Culturali
[4] PUGLIA – BARI SEZIONE II n. 1982/2007
[5] Vedi Consiglio di Stato, Sezione Sesta, Sentenza n.00116/2013
  dell'11.01.2013 sul ricorso numero di registro generale 7540 del 2008,
  per la riforma della sentenza del T.A.R. PUGLIA – BARI SEZIONE II n.
  1982/2007.
[6] Addio all'antropologo Pesce Delfino Studiò Sindone e Uomo di Altamura,
  su Corriere della Sera. URL consultato il 27 aprile 2016.
[7] Vedi in bibliografia: V.Pesce Delfino, E. Vacca, Report of an archaic
  human skeleton discovered at altamura (Bari), in the "Lamalunga" district
  in Human Evolution, Volume 9, Issue 1, gennaio 1994
[8] Questo doppio termine rappresenta una tipica definizione linneana di
  specie
[9] Nature, Human Evolution: Neanderthal freed from stone, nature.com.
[10] Nel 1829 in Belgio venne trovato parte di un cranio di un bambino di
  due anni e mezzo, nel 1848 a Gibilterra venne trovato un cranio adulto;
  anche i resti rinvenuti nel 1856 da Johann Fuhlrott nella valle di
  Neander consistevano in pochi ma significativi reperti. Questa
  frammentarietà contribuì a far rimanere gli uomini di Neandertal
  sconosciuti alla scienza fino al 1864, quando vennero ufficialmente
  riconosciuti.
[11] Per quanto attiene i danni procurati alla grotta e ai reperti dalle
  attrezzature del Progetto "Sarastro" e in relazione alla completa
  rimozione delle stesse, ordinata dalla Soprintendenza Regionale; vedi
  l'articolo (citato in bibliografia) di Donata Venturo della
  Soprintendenza per i Beni Archeologici della Puglia, Museo Nazionale
  Archeologico di Altamura, pubblicato in Dire in Puglia 2/2010 pp.11-15.
[12] Ad esempio la proposta di rimozione temporanea del cranio e della
  mandibola dell'Uomo di Altamura progettata da Giorgio Manzi, Mario
  Micheli, Giacomo Giacobini. In bibliografia è citato lo studio in
  questione: Il cranio dell'Uomo di Altamura ipotesi di rimozione, pp33-37
  della rivista del Ministero per i Beni e le Attività Culturali Dire in
  Puglia, 2/2010. Altri progetti già realizzati, basati sulla rimozione
  temporanea dei reperti per studiarli e analizzarli in laboratorio, sono
  stati pubblicati nello stesso numero della citata rivista.
[13] Three-Dimensional Topographic Survey of the Human Remains in Lamalunga
  Cave (Altamura, Bari, Southern Italy)
[14] Fondazione di Axel Lennart Wenner-Gren, imprenditore svedese (5 giugno
  1881 - 24 novembre 1961).
[15] Vedi: https://books.google.it/books?isbn=8816408499
[16] Vedi nota della Direzione Regionale per i Beni Culturali e
  Paesaggistici della Puglia del 27.05.2009
[17] Vedi l'articolo: "La porzione di scapola dell'Uomo di Altamura:
  estrazione, documentazione e analisi morfologica", di Giorgio Manzi,
  Mario Micheli, Fabio di Vincenzo, David Caramelli, Marcello Piperno in
  dire in puglia 2/2012 pp.39-44. In questo studio sono descritte le fasi
  di estrazione, di documentazione fotografica, radiologica, morfometrica
  preliminare ai fini della determinazione genetica e della datazione
[18] M.Branca e M.Voltaggio (2010), Studi cronologici eseguiti sulle
  concrezioni carbonatiche della Grotta di Lamalunga, Dire in Puglia
  (MIBAC), 2, 55-60.
[19]
  http://video.repubblica.it/tecno-e-scienze/l-uomo-di-altamura-l-antropologo-in-questo-viso-la-nostra-storia-e-anche-i-nostri-sentimenti/237188/236957?ref=HRESS-8
[20] I terminali del complesso impianto di teleosservazione e telemetria
  erano collocati all'interno della Masseria Ragone, completamente
  restaurata e dotata di un "Centro Visite", connesso alla grotta. Il
  progetto "SARASTRO", appaltato dal Comune di Altamura, nell'ambito del
  P.O.P. Puglia, 2° triennio fu inaugurato il " giugno 2004. Il progetto
  ebbe inizialmente un buon successo con un afflusso di visitatori in
  graduale aumento fino 2009, quando furono rilevate la presenza di
  formazioni verdastre su concrezioni e anche su qualche elemento osseo
  dell'uomo. Questo gravissimo inconveniente determinò la rimozione
  dell'intero sistema.
[21] Manzi 2010

Bibliografia

- Pubblicazione ufficiale della Città di Altamura e del Ministero dei Beni
  Culturali: La grotta di Lamalunga; Atti della I Conferenza Cittadina;
  Altamura, 18.12.1993; ed. 1995, V. pag. 16, ultimo capoverso.
- Corrispondenza ufficiale tra Ministero BCA, Soprintendenza Archeologica e
  Scopritori, depositata presso il Museo Archeologico di Altamura e la
  Soprintendenza Archeologica di Taranto, V. note del 15.03.94 (prot.
  3051/DV); del 28.03.94 (prot. 6114/DV; del 7.7.99 (prot.18572); del
  5.10.2000 (prot.19450.
- Martina Lari,et alt., The Neanderthal in the karst: First dating,
  morphometric, and paleogenetic data on the fossil skeleton from Altamura
  (Italy), in Journal of Human Evolution, Volume 82, maggio 2015, pp.
  88–94.
- V. Pesce Delfino, E. Vacca, Report of an archaic human skeleton
  discovered at altamura (Bari), in the "Lamalunga" district, in Human
  Evolution, Volume 9, Issue 1, gennaio 1994, pp 1–9.
- E. Vacca, V. Pesce Delfino, Three-dimensional topographic survey of the
  human remains in Lamalunga Cave (Altamura, Bari, Southern Italy), in
  Collegium antropologicum, Volume 28, Issue 1, 2004, pp. 113–119.
- Giorgio Manzi, Mario Micheli, Fabio di Vincenzo, David Caramelli,
  Marcello Piperno, La porzione di scapola dell'Uomo di Altamura:
  estrazione, documentazione e analisi morfologica, in Rivista del
  Ministero per i Beni e le Attività Culturali, Direzione per i Beni
  Culturali e Paesaggistici di Puglia, Edizioni BetaGamma srl Viterbo,
  2/2010 pp. 39–44. Stampa Tifernum srl Città di Castello (PG), novembre
  2010.
- Giorgio Manzi, Mario Micheli, Giacomo Giacobini, Il cranio dell'Uomo di
  Altamura ipotesi di rimozione, documentazione e studio, in rivista del
  MINISTERO PER I BENI E LE ATTIVITA' CULTURALI Direzione per i Beni
  Culturali e Paesaggistici di Puglia, Edizioni BetaGamma srl Viterbo,
  2/2010, pp. 33-37. Abstract. Stampa Tifernum srl Città di Castello (PG),
  novembre 2010.

Voci correlate

- Altamura
- Paleoantropologia
- Carsismo
- Homo cepranensis

Altri progetti

Collegamenti esterni

- LAB magazine DOSSIER Sull'Uomo di Altamura a cura del mensile LAB
  magazine
- Pagina del sito ufficiale del comune di Altamura dedicata all'Homo
  arcaicus, comune.altamura.ba.it.
- L'Uomo di Altamura, Museo Nazionale Archeologico di Altamura
- Museo dal Campo - Consorzio Digamma, consorziodigamma.com.
- Presentazione del reperto in una animazione dell'American Museum of
  Natural History

Carsismo

Il termine carsismo indica l'attività chimica esercitata dall'acqua,
soprattutto su rocce calcaree, sia di dissoluzione sia di precipitazione.

La parola ha origine dal nome della regione dove inizialmente questo
fenomeno è stato studiato: nel Carso Triestino. Questa regione si estende
grosso modo dal Golfo di Trieste verso nordest fino alla valle del fiume
Vipacco (Vipavska dolina, Slovenia) e dal fiume Isonzo verso sudest fino a
poco oltre la sorgente del torrente Rosandra.

Con il progredire degli studi sul carsismo è diventato evidente che questo
tipo di terreno è uno dei più interessanti paesaggi del suolo terrestre. Le
varie espressioni del carsismo si distinguono principalmente per il tipo di
substrato roccioso sul quale avvengono. In Italia si conoscono
principalmente le forme di carsismo su rocce a matrice calcarea e
dolomitica, ma altrove esso si manifesta anche in rocce sedimentarie
costituite da sale e da gesso.

Il processo

Esso generalmente si articola in due fasi (dissolutiva e costruttiva), che
possono alternarsi all'infinito a seconda di come varia l'equilibrio della
saturazione in H₂O della CO₂ nella reazione chimica reversibile
fondamentale.

- La fase dissolutiva è operata dallo scorrimento superficiale o ipogeo di
  precipitazioni rese acide dall'anidride carbonica presente nell'atmosfera
  (vedi reazione 1).
- La fase costruttiva si ha quando l'acqua sotterranea, arricchita (fino
  alla saturazione) di carbonato acido di calcio, sfociando per esempio
  nell'atmosfera di una grotta, lo rilascia sotto forma di carbonato di
  calcio insolubile. Tale precipitazione è dovuta all'evaporazione
  dell'acqua e alla contemporanea liberazione della CO₂ spostando la
  reazione (vedi reazione 2) verso il CaCO₃. Questo va quindi ad esempio a
  formare le stalattiti o le stalagmiti a seconda che l'acqua evapori prima
  di gocciolare sul suolo oppure dopo.

Il carsismo si sviluppa principalmente a seguito della dissoluzione chimica
delle rocce calcaree. Il processo rientra nel grande insieme delle azioni
di disgregazione compiute dagli agenti esogeni a spese delle rocce
affioranti sulla crosta terrestre.

La corrosione avviene per opera delle acque meteoriche che, oltre a
contenere una certa quantità di anidride carbonica atmosferica disciolta al
loro interno, scorrendo sulla superficie del suolo e attraversando lo
strato superficiale del suolo si arricchiscono ulteriormente di CO₂¹ .
Queste acque reagiscono con la roccia calcarea intaccandola lentamente, sia
in superficie sia infiltrandosi nel reticolo, fino a dar luogo - nell'arco
delle ere geologiche - a veri e propri condotti di dimensioni variabili,
che costituiscono i classici acquiferi tipici delle rocce carbonatiche.
Infatti le acque ricche di anidride carbonica sono particolarmente
aggressive nei confronti del carbonato di calcio.

Con il passare del tempo l'acqua piovana, ulteriormente acidificata
dall'azione biologica, discioglie la roccia, sia superficialmente sia in
profondità, infiltrandosi per vie di penetrazione spesso impostate sul
linee di frattura o di faglia.

I complessi fenomeni chimici di dissoluzione e precipitazione in ambiente
carsico possono essere chimicamente così sintetizzati:

1) \mathrm{CO₂} + \mathrm{H₂O} +\mathrm{CaCO₃} \longrightarrow
\mathrm{Ca(HCO₃₎₂}

2) \mathrm{Ca(HCO₃₎₂} \longrightarrow \mathrm{CO₂} + \mathrm{H₂O}
+\mathrm{CaCO₃}

Contrariamente al carbonato di calcio (CaCO₃) praticamente insolubile, il
carbonato acido di calcio (Ca(HCO₃)₂) si dissocia in acqua in ioni Ca⁺⁺ e
HCO₃⁻ che vengono asportati dall'acqua dilavante.

Il materiale non disciolto (es. silice e ossidi metallici) va a costituire
i cosiddetti depositi residuali, sovente associati alle forme carsiche.

L'evoluzione del carsismo procede in profondità creando cavità ipogee,
arrestandosi solo al contatto con rocce non sottoposte, per contenuto
mineralogico, al fenomeno di dissoluzione carsica.

Dal punto di vista geochimico vengono interessati dal processo minerali
carbonatici come primariamente la calcite e l'aragonite, ma anche in misura
minore la dolomite. Forme di dissoluzione simili, ma che si attuano in modo
chimicamente diverso, possono anche formarsi a spese di formazioni gessose
e saline; tali forme vengono spesso ricomprese nel fenomeno carsico, anche
se a rigore non subiscono il processo di dissoluzione sopra descritto.

L'azione corrosiva dipende dalla natura della roccia, dalla temperatura
media stagionale e dalla presenza di precipitazioni. Ecco perché i terreni
carsici si trovano prevalentemente nella fascia climatica temperata, dove
le condizioni atmosferiche sono più favorevoli, sia per le temperature sia
per la quantità di precipitazioni. All'infuori di questa fascia il Carso si
trova solo sporadicamente.

Le forme

Dissolvendosi, le rocce calcaree danno luogo a forme caratteristiche sia
nell'ambiente esterno sia nel sottosuolo.

Il paesaggio carsico è praticamente privo di rete idrografica superficiale.
In geomorfologia si distingue in carsismo superficiale (epigeo) e carsismo
sotterraneo (ipogeo).

Forme del carsismo superficiale (epigeo)

Le forme del carsismo superficiale vengono classificate, in base alla scala
del fenomeno, in microforme e macroforme.

Tra le microforme, si annoverano le scannellature (Rillenkarren in
tedesco), i "campi solcati" o "campi carreggiati" (karren in tedesco,
lapiez in francese), le docce (dei solchi più ampi), le vaschette di
corrosione (in sloveno kamenitza), i fori di dissoluzione e gli alveoli.

Tra le macroforme più importanti si trovano doline, polje, puli,
inghiottitoi, grave a pozzo e valli carsiche.

Noto tra i polje, per fare un esempio, è il lago di Cerknica in Slovenia,
che da quasi due secoli viene studiato da scienziati provenienti da tutto
il mondo.

In Puglia (Italia) si hanno diverse manifestazioni del fenomeno carsico,
sia disseminate sul promontorio del Gargano, sia interessanti in maniera
massiccia l'intero altopiano delle Murge, praticamente dal confine sud
dell'asta fluviale dell'Ofanto fino allo Jonio, dal tarantino al Salento.

Tra questi si ricordano il Pulo di Altamura (la dolina dal diametro
maggiore in assoluto, coi suoi oltre 500 metri), il Pulo di Molfetta
(esemplare dolina di crollo, dalle pareti punteggiate da centinaia di
grotte e cunicoli, molti dei quali intercomunicanti), il Pulicchije di
Gravina, le gravine stesse (profondi solchi incisi da antichi corsi d'acqua
nella roccia calcarenitica) e, tra i fenomeni di carsismo ipogeo, le Grotte
di Castellana e la Grotta di Putignano, oltre alle innumerevoli lame.

Forme del carsismo sotterraneo (ipogeo)

Le grotte sono senza dubbio le forme più conosciute, ma esistono anche
cunicoli più o meno estesi, come quelli percorsi da fiumi sotterranei, come
ad esempio il Timavo, che scompaiono dalla superficie terrestre
sprofondando nel sottosuolo dove scorrono anche per parecchio tempo prima
di tornare all'aperto (risorgive carsiche). L'esplorazione speleologica ha
permesso inoltre di rilevare sifoni, condotti e altre forme di collegamento
tra cavità ipogee.

Oltre che forme erosive sono abbondanti le forme deposizionali del
carsismo. Infatti, lo stillicidio dell'acqua che penetra dalla superficie
crea, con il passare dei secoli e millenni, fantastiche strutture calcaree.
Le forme più caratteristiche sono le stalattiti, le stalagmiti, le colonne
date dalla loro unione, le colate, le cortine e le varie concrezioni che
ornano le pareti delle grotte sotterranee.

Il fenomeno deposizionale è sostanzialmente generato dall'inversione della
reazione di dissoluzione carsica. In particolare condizioni di temperatura
e flusso idrico il bicarbonato solubile tende a trasformarsi in carbonato
di calcio insolubile, che precipita, si deposita e forma le concrezioni.

Cenni storici

Dappertutto nel mondo le grotte sono state adibite, sin dagli albori della
civiltà umana, a rifugio, abitazione e magazzino, ma gli anfratti più
nascosti e profondi come gli abissi o le grotte completamente sotterranee
hanno certamente messo in soggezione gli uomini di tutti i tempi. Ecco
perché vi si facevano abitare demoni e divinità malvagie, oppure gnomi
malefici e creature spaventose. Non meraviglia dunque che una ricerca
scientifica delle grotte sia relativamente recente.

Il primo a tentare un approccio scientifico fu lo sloveno J.V. Valvazor che
già nel XVII secolo corrispondeva con l'inglese Royal Society sugli aspetti
della regione carsica. Parecchio più tardi, nel 1784, l'austriaco J.N.
Nagel, su incarico dell'imperatore Francesco I, descrisse e disegnò alcune
grotte del Carso triestino.
Ma la prima teoria sul carsismo risale solo al 1771 e la si deve ai
fratelli Gruber di Lubiana che ipotizzarono una serie di crolli di grotte
antiche come causa del percorso sotterraneo dei fiumi; questa teoria
spiegherebbe i fiumi "a scomparsa" e alcuni tipi di doline. I due fratelli
diedero anche una valida spiegazione dei laghi che si prosciugavano, ma le
loro deduzioni sembrarono troppo fantasiose e caddero nel dimenticatoio.

Una diversa spiegazione del carsismo fu presentata nel 1778 dal francese
Baltasar Hacquet che insisteva sulla teoria della corrosione. È da notare
che egli sosteneva la presenza di un acido nella pioggia, acido che andava
a corrodere la calce latente nella pietra. Era la teoria giusta, ma gli
scienziati dell'epoca non accettarono né l'acido nella pioggia né la calce
nella pietra. Anche Hacquet fu dimenticato. La teoria fu poi ripresa da un
aristocratico triestino appassionato di geologia, il conte Franz Anton
Marenzi, membro dell'Accademia Austriaca delle Scienze e ufficiale
dell'esercito austroungarico, che la rilanciò e la rielaborò così come è
studiata oggi.

Oggi sappiamo che avevano ragione sia i Gruber sia Hacquet: il carsismo e
il paesaggio da esso generato è sia la conseguenza di cause predisponenti,
come le deformazioni dovute a movimenti tettonici, sia dall'erosione
chimica dovuta all'acqua piovana.

Galleria d'immagini

-
Vaschette di corrosione
-
Campi solcati
-
Campi solcati
-
Stagno carsico
-
Doberdò del Lago (GO); sono visibili i fenomeni di corrosione superficiale.
-
Grize a Doberdò del Lago (GO)
-
Paesaggio carsico

Note

[1] Dato che gli organismi viventi cedono CO₂ mediante la respirazione
  cellulare, lo strato superficiale del suolo, dove si concentra la vita,
  ha un'atmosfera più ricca di anidride carbonica

Dove assistere al fenomeno

Carsismo in rocce calcaree

- Foiba
- Pulo di Altamura
- Pulo di Molfetta
- Pulicchje di Gravina
- Madonie
- Piano Battaglia
- Rocca Busambra e Monti di Palermo
- Grave di Faraualla
- Sótano de las golondrinas
- Parco naturale del Marguareis
- Grotte di Castellana
- Supramonte
- Alpi Apuane
- Grotte di Frasassi
- Grotte di Stiffe

Carsismo in gessi

- Parco Regionale della Vena del Gesso Romagnola
- Parco regionale dei Gessi Bolognesi e Calanchi dell'Abbadessa

Voci correlate

- Carso
- Carsismo in Europa
- Carsismo nel mondo
- Gravina (geologia)
- Inghiottitoio
- Acquifero
- Grotte sommerse
- acqua aggressiva

Altri progetti

- Wikizionario contiene il lemma di dizionario «carsismo»
- Wikimedia Commons contiene immagini o altri file su carsismo

Collegamenti esterni

- Atlante dei tipi geografici su igmi.org, igmi.org.
- Carsismo, in Thesaurus del Nuovo soggettario, BNCF, marzo 2013.

Controllo del fuoco da parte dei primi uomini

Il controllo del fuoco da parte dei primi uomini fu un punto di svolta
nell'evoluzione culturale umana che permise agli uomini di proliferare
favorendo l'assorbimento delle proteine e dei carboidrati cotti,
l'espansione dell'attività umana nelle ore notturne e la protezione dai
predatori.¹

Prove

Africa orientale

Le più antiche prove di uso umano del fuoco provengono da vari siti
archeologici nell'Africa orientale, come Chesowanja vicino al Lago Baringo,
Koobi Fora ed Olorgesailie in Kenya. Le prove a Chesowanja consistono in
cocci di argilla rossa datati a 1,42 milioni di anni (Ma) Before Present
(BP).² Il trattamento di re-riscaldamento sui frammenti trovati presso il
sito mostra che l'argilla deve essere stata scaldata a 400 °C per farla
indurire.

A Koobi Fora, i siti FxJjzoE e FxJj50 mostrano prove di controllo del fuoco
da parte dell'Homo erectus di 1,5 milioni di anni fa, sulla base di
arrossamento del sedimento che può derivare solo da riscaldamento a 200-400
°C.² Presso un sito a Olorgesailie, Kenya, esiste una depressione
dall'aspetto simile ad un focolare. Fu trovata qualche microscopica traccia
di carbone vegetale, che potrebbe essere derivato da un incendio naturale
della boscaglia.²

A Gadeb, Etiopia, frammenti di ignimbrite che sembravano essere stati
bruciati furono trovati nella Località 8E, ma la rinfiammazione delle rocce
potrebbe essere dovuta all'attività vulcanica locale.² I frammenti sono
stati trovati tra i manufatti acheuleani creati dall'H. erectus.

Nella valle del fiume Auasc, furono rinvenute depressioni di argilla
rossastra a forma conica che potrebbero essere state create da temperature
di 200 °C. Si pensa che tali formazioni siano ceppaie di alberi bruciati
che sono stati accesi lontano dal sito della loro dimora.² Nella valle
dell'Auasc si trovano inoltre pietre bruciate, ma anche ignimbrite
vulcanica.

Africa meridionale

Le più antiche prove conclusive del controllo umano del fuoco furono
trovate a Swartkrans, Sudafrica. Parecchie pietre bruciate furono rinvenute
in mezzo ad utensili acheulani, utensili d'osso ed ossa con segni di ferite
da taglio inflitte da ominidi.² Questo sito mostra anche alcune delle più
antiche prove del consumo di carne da parte dell'H. erectus. La Caverna dei
Focolari nel Sudafrica contiene depositi bruciati datati da 0,2 a 0,7 Ma)
di anni fa, così come vari altri siti quali la Caverna Montagu (da 0,058 a
0,2 Ma BP) e le caverne alla foce del fiume Klasies (da 0,12 a 0,13 Ma
BP).²

Le prove più solide vengono dalle Cascate Kalambo nello Zambia dove erano
stati recuperati vari manufatti collegati all'uso del fuoco da parte degli
uomini, compresi tronchi carbonizzati, carbone vegetale, aree arrossate,
ciuffi d'erba e piante carbonizzati e attrezzi di legno che potrebbero
essere stati induriti dal fuoco. Il sito fu datato al 61.000 BP attraverso
il metodo del carbonio-14 e al 110.000 BP attraverso la racemizzazione
degli amminoacidi.²

Dalla cultura di Stillbay, il fuoco era usato per trattare con il calore le
pietre di silcrete allo scopo di aumentare la loro lavorabilità prima di
essere spaccate per ricavarne degli utensili .³ ⁴ ⁵ Le ricerche
identificano ciò non solo nei siti di Stillbay che risalgono al 72.000 BP,
ma anche in siti come quello di Pinnacle Point che potrebbero risalire al
164.000 BP.³

Vicino Oriente

Un sito scoperto più recentemente a Bnot Ya'akov Bridge, Israele, mostra
fuochi dell'H. erectus o H. ergaster fatti tra il 790 e il 690 ka BP.⁶
Presso la Caverna Qesem, 12 km ad est di Tel-Aviv, esistono prove dell'uso
regolare del fuoco da prima del 382,000 BP a circa il 200,000 BP alla fine
del Pleistocene inferiore. Le grandi quantità di ossa bruciate e le zolle
di terreno moderatamente riscaldate suggeriscono che la macellazione e la
disossazione delle prede avevano luogo vicino ai focolari.⁷

Estremo Oriente

A Xihoudu, nella provincia dello Shanxi, ci sono prove di combustione per
lo scolorimento nero, grigio e verde-grigiastro delle ossa di mammiferi. Un
altro sito in Cina è Yuanmou, nella provincia di Yunnan, dove sono state
trovate ossa di mammiferi.²

A Trinil, Giava, depositi simili di ossa annerite e di carbone vegetale
sono stati rintracciati tra i fossili dell'H. erectus.

Zhoukoudian

Presso Zhoukoudian in Cina, le prove del fuoco risalgono da 500.000 a 1,5
milioni di anni fa.⁸ Il fuoco a Zhoukoudian è suggerito dalla presenza di
ossa bruciate, manufatti bruciati di pietra scheggiata, carbone vegetale,
cenere e focolari a fianco di fossili dell'H. erectus nello Strato 10
presso la Località 1.² ⁹ Queste prove provengono dalla Località 1 presso
Zhoukoudian, dove si scoprì che il colore di parecchie ossa andava in modo
uniforme dal nero al grigio. Si determinò che le sostanze estratte dalle
ossa erano caratteristiche di ossa bruciate piuttosto che di macchie di
manganese. Questi residui, alla spettroscopia infrarossa, mostravano anche
la presenza di ossidi, ed un osso che era turchese fu riprodotto in
laboratorio riscaldando alcune delle altre ossa trovate nello Strato 10.
Presso il sito, lo stesso effetto potrebbe essere stato causato dal
riscaldamento naturale, in quanto l'effetto si era prodotto su ossa
bianche, gialle e nere.⁹ Lo stesso Strato 10 è descritto come cenere con
silicio, alluminio, ferro e potassio prodotti biologicamente, ma sono
assenti i resti di ceneri di legno come aggregati silicei. Fra questi sono
possibili focolari "rappresentati da silt e argilla finemente laminati
interstratificati con frammenti bruno-rossicci e giallo-bruni di materia
organica, mescolati localmente con frammenti di arenaria e silt, argilla e
materia organica di colore bruno scuro finemente laminati."⁹ Il sito stesso
non mostra che a Zhoukoudian siano stati accesi fuochi, ma l'associazione
di ossa annerite con manufatti di pietra indica almeno che gli uomini
controllavano effettivamente il fuoco al tempo in cui abitavano la caverna
di Zhoukoudian.

Europa

Anche in Europa molteplici siti hanno mostrato prove dell'uso del fuoco da
parte dell'H. erectus. Il più antico è stato rinvenuto a Vértesszőlős,
Ungheria, dove erano state trovate prove di ossa bruciate ma non di carbone
vegetale. Torralba ed Ambrona, Spagna, mostrano carbone vegetale e legno,
utensili di pietra acheuleani datati da 0,3 a 0.5 Ma BP.²

A Saint-Estève-Janson in Francia, ci sono prove di cinque focolari e di
terra arrossata nella Caverna di Escale. Questi focolari sono stati datati
a 200 ka BP.²

Le prove medie affermano che il controllo diffuso cominciò nel 125.000 BP.⁸

Cambiamenti nel comportamento

Un importante cambiamento nel comportamento degli uomini fu introdotto dal
controllo del fuoco e della luce che lo accompagnava.¹⁰ L'attività non era
più limitata alle ore del giorno. In aggiunta, alcuni mammiferi ed insetti
mordaci evitavano il fuoco ed il fumo.¹ ² Il fuoco inoltre portò al
miglioramento della nutrizione mediante le proteine cotte.¹ ⁹ ¹¹

Cambiamenti nella dieta

Stahl suggerì che, a causa dei componenti indigeribili delle piante, come
la cellulosa e l'amido grezzi, certe parti della pianta quali fusti, foglie
mature, radici espanse e tuberi, non avrebbero fatto parte della dieta
degli ominidi anteriormente all'avvento del fuoco.¹² La dieta consisteva
invece delle parti delle piante costituite da zuccheri e carboidrati più
semplici come semi, fiori e frutti carnosi. A condizionare la dieta fu
anche l'incorporazione di tossine nei semi e in analoghe fonti di
carboidrati, poiché i glicosidi cianogenici, come quelli presenti nei semi
di lino, nella cassava o manioca, sono resi non tossici attraverso la
cottura.¹² I denti dell'H. erectus ed il logoramento sui denti stessi
riflettono il consumo di cibi come le carni dure e gli ortaggi dalla radice
croccante.¹³ ¹⁴

La cottura, com'è evidente dalle ossa bruciate e annerite di mammiferi,
rende la carne più facile da mangiare e da digerire, agevolando la
nutrizione con il suo apporto proteico.¹⁵ ¹⁶ La quantità di energia
richiesta per digerire la carne cotta è minore di quella della carne cruda,
e la cottura gelatinizza anche il collagene ed altri tessuti connettivi,
"apre le molecole strettamente intrecciate dei carboidrati per un più
facile assorbimento."¹⁶ La cottura, inoltre, uccide i parassiti e i batteri
che avvelenano gli alimenti.

Note

[1] David Price, Energy and Human Evolution, dieoff.org. URL consultato il
  12 novembre 2007.
[2] Steven R. James, Hominid Use of Fire in the Lower and Middle
  Pleistocene: A Review of the Evidence, in Current Anthropology, vol. 30,
  nº 1, University of Chicago Press, febbraio 1989, pp. 1–26,
  DOI:10.1086/203705.
[3] Brown KS, Marean CW, Herries AI, Jacobs Z, Tribolo C, Braun D, Roberts
  DL, Meyer MC, Bernatchez J. (2009). Fire As an Engineering Tool of Early
  Modern Humans. Science, 325: 859-862. DOI: 10.1126/science.1175028
[4] Webb J. Domanski M. (2009). Fire and Stone. Science, 325: 820-821. DOI:
  10.1126/science.1178014
[5] Callaway. E. (13 August 2009) Earliest fired knives improved stone age
  tool kit. New Scientist, online
[6] Paul Rincon, Early human fire skills revealed, BBC News, 29 aprile
  2004. URL consultato il 12 novembre 2007.
[7] Karkanas P, Shahack-Gross R, Ayalon A, et al., Evidence for habitual
  use of fire at the end of the Lower Paleolithic: site-formation processes
  at Qesem Cave, Israel (PDF), in J. Hum. Evol., vol. 53, nº 2, agosto
  2007, pp. 197–212, DOI:10.1016/j.jhevol.2007.04.002, PMID 17572475.
[8] First Control of Fire by Human Beings--How Early?, beyondveg.com. URL
  consultato il 12 novembre 2007.
[9] S. Weiner, Q. Xu, P. Goldberg, J. Liu, O. Bar-Yosef, Evidence for the
  Use of Fire at Zhoukoudian, China, in Science, vol. 281, 1998, pp.
  251–253, DOI:10.1126/science.281.5374.251.
[10] Linda Stone, Paul F. Lurquin, Luigi Luca Cavalli-Sforza, Genes,
  Culture, And Human Evolution: A Synthesis, Blackwell Publishing, 2007, p.
  33.
[11] Loren C. Eisley, Fossil Man and Human Evolution, in Yearbook of
  Anthropology, University of Chicago Press, 1955, pp. 61–78.
[12] Ann Brower Stahl, Hominid Dietary Selection Before Fire, in Current
  Anthropology, vol. 25, nº 2, University of Chicago Press, aprile 1984,
  pp. 151–168, DOI:10.1086/203106.
[13] Jennifer Viegas, News in Science - Homo erectus ate crunchy food -
  22/11/2005, 22 novembre 2005. URL consultato il 12 novembre 2007.
[14] Early Human Evolution:  Homo ergaster and erectus, anthro.palomar.edu.
  URL consultato il 12 novembre 2007.
[15] What evidence is there that Homo erectus used fire? Why did they use
  it?, digonsite.com. URL consultato il 12 novembre 2007.
[16] Ann Gibbons, Food for Thought (PDF), in Science, vol. 316, 15 giugno
  2007, p. 1558, DOI:10.1126/science.316.5831.1558. URL consultato il 12
  novembre 2007.

Voci correlate

- Evoluzione umana
- Fuoco
- Evoluzione sociale

Paleoantropologia

La paleoantropologia (dal greco παλαιός, palaiòs = "antico", ἄνθρωπος,
ànthropos = "uomo" e λόγος, lògos = nel senso di "studio") o paleontologia
umana è una disciplina dell'antropologia nata dallo studio dei resti
fossili dell'uomo e dei tipi umani ormai estinti.

Oggi tale disciplina si integra anche con lo studio del clima, della flora,
della fauna, della cultura materiale ed delle credenze magico-religiose
delle popolazioni scomparse.

Specie di ominidi

La frammentarietà dei ritrovamenti fossili, le condizioni di lavoro dei
paleoantropologi e le dispute sulla validità delle varie datazioni, rendono
l'elenco, consultabile nell'approfondimento, estremamente sensibile a
frequenti e radicali cambiamenti. Tutte le date sono da intendersi con le
approssimazioni relative ai diversi contesti di studio.

Cultura materiale

- Manufatti litici
- Arte mobiliare
- Arte rupestre o parietale
- Artigianato (gioielli e tessuti)
- Riti funebri

Bibliografia

- Lucy: le origini dell'umanità (1981), di Donald C. Johanson e M.A. Edey,
  Mondadori
- La straordinaria storia dell'uomo (1989), di Piero ed Alberto Angela,
  Mondadori (ISBN 88-04-33188-7)
- Il primo uomo (1993), di Björn Kurtén, Laterza (ISBN 88-420-5597-2)
- Le origini dell'umanità (1994), di Richard Leakey, BUR (ISBN
  88-17-86669-5)
- L'anello mancato (1994), di Alberto Salza, Rusconi Editore
- La ricerca di Eva (1995), di Fabrizio Ardito e Daniela Minerva, Giunti
  (ISBN 88-09-20646-0)
- Il ragazzo del fiume o Il ragazzo del Turkana (1996), di Alan Walker e
  Pat Shipman, Piemme
- Il cammino dell'uomo (1998), di Ian Tattersall (ISBN 88-11-67592-8)
- Ominidi: uomini e ambiente tre milioni di anni fa - Nuove scoperte
  (1999), di Alberto Salza
- I primi pensatori e il mondo perduto di Neandertal (2001), di Juan Luis
  Arsuaga, Feltrinelli (ISBN 88-07-17049-3)
- A cena dai Neandertal (2002), di Juan Luis Arsuaga, Mondadori (ISBN
  88-04-52773-0)
- Uomini per caso (2003), di Gianfranco Biondi e Olga Rickards (ISBN
  88-359-5348-0)
- Biondi G. e Rickards O., Uomini per caso. Miti, fossili e molecole nella
  nostra storia evolutiva, Editori Riuniti, 2001
- Giusti F., La scimmia e il cacciatore. Interpretazioni, modelli e
  complessità nell'evoluzione umana, Donzelli editore, 1994.
- Goulsblom J., Fuoco e civiltà, dalla preistoria a oggi, Donzelli editore
  1996.
- Darwin C., L'origine dell'uomo e la scelta sessuale, Rizzoli editore,
  1997 (ed. orig. 1871).
- Engels F., Parte avuta dal lavoro nel processo di umanizzazione della
  scimmia, 1876.
- Ponticelli G., Il Lavoro e l'origine Dell'Uomo. Gli studi
  sull'evoluzionismo di Friedrich Engels, aprile - maggio 2004.
- Ponticelli G., Il Passaggio Dalla Scimmia All'Uomo. Gli studi
  sull'evoluzionismo di Friedrich Engels, Part. II, 2003.
- Ponticelli G., La Nascita Della Caccia. Gli studi sull'evoluzionismo di
  Friedrich Engels, Part. III, maggio 2004.
- Renfrew C. e Bahn P., Archeologia. Teoria metodi pratica, Zanichelli
  editore, 1995
- Woods A. e Grant T., La rivolta della ragione. Filosofia marxista e
  scienza moderna, A C Editoriale coop arl, 1997
- Campbell J, Mitologia Primitiva. Le maschere di Dio, Arnoldo Mondadori
  Editore, 1990.
- Cavalli Sforza L. L., L'evoluzione della cultura, Codice edizioni,
  Torino, 2004.
- Collins D., L'avventura della preistoria. Viaggio nel passato dell'uomo
  dalla scimmia all'artista, Newton compton Editori, 1980.
- Fabietti U., Storia dell'antropologia, Zanichelli editore, Bologna, 2001.
- Pfeiffer J. E., La nascita dell'uomo, Arnoldo Mondadori Editore, 1971.
- Rodriguez P., Dio è nato donna, Editori Riuniti.
- Francesco Mallegni (a cura di), Come eravamo. Il divenire biologico della
  famiglia degli ominidi, LTU Gurguaglini Editore, Pisa 2004
- Canci A. e Minozzi S., Archeologia dei resti umani, Carocci editore, Roma
  2005 (ISBN 88-430-3200-3).
- Manzi Giorgio, Homo sapiens. Breve storia naturale della nostra specie,
  Il Mulino, Bologna 2006.
- Manzi Giorgio, L'evoluzione umana. Ominidi e uomini prima di Homo
  sapiens, Il Mulino, Bologna 2007.

Fantascienza

(Opere di fantasia che trattano temi paleoantropologici)

- Il più grande uomo scimmia del Pleistocene (1960), di Roy Lewis
  (divertente storia di un uomo preistorico particolarmente evoluto)
- Il giorno è compiuto (1939), di Lester del Rey (racconto)
- L'uomo nodoso (1939), di L. Sprague De Camp (racconto)
- Il figlio del tempo (1992), di Isaac Asimov e Robert Silverberg
- Neanderthal (1996), di John Darnton
- La genesi della specie (2003), di Robert J. Sawyer
- La saga dei figli della terra, di J.Auel (racconto)
- La guerra del fuoco, di J. H. aîné Rosny (titolo originale "La Guerre du
  feu", 1909), editrice Nord 2000

Voci correlate

- Antropologia
- Paleontologia
- Preistoria
- Evoluzione umana
- Storia dell'uomo
- Migrazioni preistoriche
- Età della Pietra
- Ipotesi multiregionale

Altri progetti

- Wikimedia Commons contiene immagini o altri file su paleoantropologia

Collegamenti esterni

- Alcuni esempi tramite illustrazioni di ricostruzione della vita dei
  nostri antenati, archeologia.com.
- Paleoantropologia, in Thesaurus del Nuovo soggettario, BNCF, marzo 2013.

Arte preistorica

che bello

Con il termine arte preistorica si intendono tutte quelle manifestazioni
artistiche che appartengono al periodo preistorico, dal paleolitico fino
all'età del bronzo.

Il periodo preistorico si snoda per circa un milione di anni concludendosi
con la comparsa della scrittura, dividendosi in tre principali periodi , il
paleolitico, il mesolitico e il neolitico L'arte preistorica nel periodo
del Paleolitico ha principalmente scopi magici e propiziatori
(apotropaici), mentre successivamente nel Neolitico essa acquisisce scopi
ornamentali. In seguito, infatti, l'arte assumerà un valore maggiormente
decorativo, sganciandosi dal mondo religioso.

Paleolitico

La maggior parte dei primi oggetti prodotti dall'uomo ai quali si possa
attribuire una validità artistica risalgono alle culture collocate tra
Musteriano e Aurignaziano circa 40-30 000 anni fa, durante il paleolitico
dell'Homo sapiens e neandertal. Si riconosce una intenzionalità artistica
quando nell'oggetto non si ritrova un'utilità pratica evidente. Una forte
capacità fantastica di creare e immaginare, di cui l'espressione
"artistica" è solo una delle forme, è stata forse uno dei motivi della
superiorità di uomini quali i Cro-Magnon sulle altre specie umane allora
concorrenti.

Essendo gli uomini di quella fase prevalentemente raccoglitori e cacciatori
che vivevano a strettissimo contatto con la natura, i loro primissimi
oggetti artistici riproducevano animali selvaggi e scene di caccia, con
significati probabilmente anche magici e propiziatori. L'arte del
paleolitico, che a noi è arrivata è per lo più composta da dipinti murali
(in grotte e caverne) e piccole sculture rappresentanti entità femminili,
scolpite e incise in materiali come corno, osso, avorio, pietra, lavorate
con una pietra acuminata. Purtroppo eventuali oggetti in pelle, legno,
vestiario o altri materiali deperibili sono andati irrimediabilmente
perduti, così come il patrimonio culturale orale.

Oltre all'ipotizzato obiettivo di propiziare la caccia, questi oggetti a
noi pervenuti potrebbero aver avuto una valenza positiva su eventi come la
nascita e le attività intrinseche alla sopravvivenza: nelle
rappresentazioni femminili sembrerebbero accentuate le caratteristiche di
fecondità con i fianchi, i seni e ovviamente il ventre prominenti. Nei
dipinti rupestri sono raffigurati animali caratterizzati da un valore
simbolico molto alto ma a noi in gran parte sconosciuto (bisonti, mammuth,
cavalli...). Gli animali erano spesso ritratti isolati, con impasti di
terre rosse e gialle, grasso animale e sangue. Nelle pitture più elaborate
vengono anche rappresentate più scene in successione della battuta di
caccia, ma sono estremamente rare. Gli animali "galleggiano" in uno spazio
non definito, a volte sovrapposti.

Sorprende invero la grande abilità tecnica di chi ha eseguito tali dipinti,
che ben poco hanno di primitivo. Sin dai primi esemplari si ravvisano
tridimensionalità, prospettive insolite, maestria nell'uso del colore,
nell'utilizzare le asperità del terreno e nel delineare le forme. Tanto più
sorprendente se si considera che i dipinti venivano eseguiti in posizioni
scomode, usando materiali deperibili e illuminati dalla luce tremolante di
torce.

Ma se grande attenzione veniva concessa al ritratto degli animali, assenti
sono invece i riferimenti naturalistici (fiori, alberi, paesaggio...) e
anche la figura umana - comunque rarissima - era spesso invece solo
abbozzata, priva di anatomia esatta, ma semmai in pose essenzialmente
espressive o con tratti semiumani, come nella scena del pozzo di Lascaux.
Solo nelle statuette si dava maggior risalto ad alcune parti del corpo
umano, ma, come nel caso delle statuette legate alla fertilità (le famose
Veneri preistoriche o le sculture falliche), era probabilmente un qualcosa
legato comunque a precisi scopi propiziatori. Fra queste la più nota è la
Venere di Willendorf, risalente al paleolitico superiore, di piccole
dimensioni (11 cm di altezza) in cui i glutei, i seni, il ventre sono
accentuati e una particolare acconciatura nasconde la presenza del viso.

Da segnalare l'impronta della mano dipinta in molte grotte, forse il primo
segno di "individualità" nella storia dell'uomo.

-
Grotta di Altamira, Spagna
-
Laas Gell, Hargheisa, Somalia
-
Mano a negativo (ottenuta soffiando il pigmento), Grotta del Pech-Merle,
  Lot, Francia
-
Giraffa, Acacus, Libia

Neolitico

Nel neolitico, o "nuova età della Pietra", (VI millennio a.C.-III millennio
a.C.) si ebbe il fondamentale passaggio all'agricoltura ed all'allevamento,
con gli individui organizzati in villaggi.

Risale a questo periodo l'attenzione al sole, alle stagioni, ai fenomeni
atmosferici. Risalgono a questo periodo i primi oggetti in argilla (in
molte regioni di Asia ed Europa), gli utensili domestici e soprattutto vasi
ed anfore, dove comparvero animali e figure umane stilizzate. Le
raffigurazioni di drammatica narrazione delle scene di caccia vanno a
sparire, lasciando il campo ad una decorazione di oggetti con disegni
geometrici e piuttosto rigidi. La figura umana viene ancora maggiormente
stilizzata. Alcuni segni rapidi e ripetuti sono indicati come i possibili
primi passi verso una scrittura per immagini. Una forma di comunicazione
espressiva extralinguistica è rappresentata dall'arte pittorica parietale
in grotta, il cui più importante esempio è costituito dai circa 3000
pittogrammi in ocra rossa e guano di pipistrello presenti in una cavità
ipogea di Porto Badisco nel basso Salento in Puglia con rappresentazioni di
scene di caccia ai cervi (da cui il nome della Grotta), immagini
antropomorfe e zoomorfe stilizzate, oggetti d'uso, simboli magici e
numerose forme geometriche emblematico-astratte del tutto misteriose
databili tra i 6000 e i 5000 anni addietro.

Risalgono a quest'epoca le prime incisioni rupestri della Val Camonica, che
nel corso dei secoli sarebbero arrivate a contare oltre centoquarantamila
petroglifi¹ .

Età del rame

Il rame, come l'oro e l'argento, fu uno dei primi metalli utilizzati. Gli
Egizi scoprirono che il rame poteva essere estratto da altri minerali
attraverso la fusione in forni speciali, nei quali si insufflava ossigeno
per superare i 1000 °C di temperatura. Il rame è molto malleabile e
duttile, e poteva essere martellato a freddo o a caldo per moltiplicare la
sua consistenza. La tecnica del rame si diffuse per tutto il Vicino
Oriente, coincidendo con la nascita delle prime civiltà storiche della
zona. Ma il rame lavorato più antico data del neolitico, passando per i
Balcani.

I principali oggetti creati col rame erano diverse opere di oreficeria e
spille per la lavorazione tessile.

Età del bronzo

Dal III millennio a.C. si svilupparono le tecniche di fusione del bronzo,
basilari nell'elaborazione di armi da caccia e da guerra. Nell'uso del
bronzo ritrovarono un materiale più duttile e malleabile, ma soprattutto
molto più longevo del rame.

Note

[1] Scheda Unesco, whc.unesco.org. URL consultato il 01-04-2009.

Bibliografia

- Arte nei secoli, Monte dei Paschi di Siena, 1966
- Graziosi P., "L'arte preistorica in Italia", Sansoni, Firenze, 1973
- Mannino G., "I graffiti parietali preistorici della Grotta Addaura: la
  scoperta e le nuove acquisizioni", in Atti della XLI Riunione Scientifica
  dell'Istituto Italiano di Preistoria e Protostoria; San Cipirello (PA,
  16-19 novembre 2006).
- Pierluigi De Vecchi ed Elda Cerchiari, I tempi dell'arte, volume 1,
  Bompiani, Milano 1999.

Voci correlate

- Arte preistorica in Italia
- Incisioni rupestri
- Pittura rupestre
- Fibula (spilla)
- Preistoria

Altri progetti

- Wikiversità contiene lezioni sull'Arte preistorica
- Wikimedia Commons contiene immagini o altri file sull'Arte preistorica

Collegamenti esterni

- Arte preistorica, in Thesaurus del Nuovo soggettario, BNCF, marzo 2013.

Mesolitico

Il mesolitico (dal greco μὲσος, mesos=medio e λίθος, líthos=pietra) o
epipaleolitico è il periodo intermedio dell'Età della pietra che va dal
10.000 all'8000 a.C, definito per questo l'età della pietra di mezzo.

Il Mesolitico in Europa viene suddiviso in quattro periodi, ciascuno
caratterizzato da conoscenze e tecniche leggermente diverse:

- Maglemosiano
- Aziliano
- Sauveteriano
- Tardenoisiano

Durante il Mesolitico si elaborano tecniche sofisticate di lavorazione
della pietra, come quella della "microlitica", nella quale piccole schegge
di selce fissate a manici in legno o in osso sono utilizzate per costruire
utensili per la caccia e la raccolta dei vegetali.

Si ha inoltre uno sviluppo delle armi da lancio e in particolare si
generalizza l'impiego dell'arco e della freccia, soprattutto in Europa. Ciò
è dovuto a rilevanti cambiamenti nella composizione delle prede, tra le
quali spariscono i grandi migratori, in seguito al riscaldamento del clima.
L'uomo deve adattarsi al nuovo ambiente di foreste e conosce una crescita
demografica senza precedenti.

Le abitazioni sono costituite da capanne che formano villaggi.

Arte

Nel Mesolitico l'Homo sapiens rappresenta sulla roccia nuove immagini, non
più quelle raffiguranti uomini a caccia di mammiferi di grossa taglia,
poiché questo periodo è caratterizzato dallo svilupparsi del bosco,
ambiente non adatto alla sopravvivenza di tali animali, i quali emigrano
verso Nord. La tecnica principale dell'arte mesolitica è, come sempre, il
graffito.

Epipaleolitico

Il termine epipaleolitico viene preferito come alternativa a mesolitico
nelle aree che hanno subito un minore influsso dalle glaciazioni. Il
periodo inizia alla fine del pleistocene circa 11000 anni fa e termina con
l'introduzione dell'agricoltura che si suppone avvenuta nel neolitico circa
8000 anni fa. Queste date di riferimento sono comunque oggetto di ulteriori
studi, ricerche, ipotesi. L'epipaleolitico è notevole in Medio Oriente,
Anatolia e Cipro, cioè in aree in cui la rivoluzione del neolitico
(neolitizzazione) è avvenuta in anticipo ed il cambio climatico susseguente
al periodo post-glaciazione non è stato molto sensibile. I
cacciatori-raccoglitori dell'epipaleolitico costruirono strumenti
relativamente avanzati da piccole pietre o lame di ossidiana, conosciuti
come microliti utilizzando strumenti di legno. Erano nomadi in genere,
anche se la cultura natufiana nel Levante aveva realizzato stanziamenti
permanenti.

- Immagini della sepoltura di Théviec - Museo di Tolosa
-
-
-
-

Voci correlate

- Aziliano
- Capsiano
- Kebariano
- Maglemosiano
- Cultura di Kunda
- Cultura natufiana
- Paleolitico
- Neolitico
- Periodo Jōmon
- Fase protostorica del Vicino Oriente (120.000 - 3500 a.C.)

Altri progetti

- Wikimedia Commons contiene immagini o altri file su Mesolitico

Neolitico

Il Neolitico è un periodo della preistoria, l'ultimo dei tre che
costituiscono l'età della pietra.

Etimologicamente il termine deriva dalle due parole greche νέος (nèos,
"nuovo") e λίθος (lithos, "pietra"): l'età della nuova pietra fu infatti
contraddistinta da notevoli innovazioni nella litotecnica, tra le quali la
principale è rappresentata dall'uso della levigatura. Altre innovazioni
furono l'introduzione dell'uso della ceramica, dell'agricoltura e
dell'allevamento. Cambiamenti importanti avvengono anche sul piano della
struttura familiare per quanto riguarda la trasmissione dei beni
all'interno dei clan.

Definizione del termine neolitico

Dopo la periodizzazione della preistoria nelle tre età, della pietra, del
bronzo e del ferro, proposta dal religioso francese Nicolas Mahudel¹ e
perfezionata dal danese Christian Thomsen nella prima metà del XIX secolo²
, la suddivisione tra Paleolitico e Neolitico nell'ambito dell'età della
pietra fu introdotta nel 1865 da John Lubbock³ : carattere distintivo venne
considerata l'introduzione della lavorazione della pietra tramite
levigatura e il mutamento venne ricollegato al passaggio tra pleistocene ed
olocene e ai relativi cambiamenti climatici.

Negli anni venti Vere Gordon Childe⁴ definì la "rivoluzione neolitica" come
caratterizzata, oltre che dall'introduzione della pietra levigata e della
ceramica, dalla sostituzione della precedente economia di caccia e raccolta
con quella legata all'agricoltura e all'allevamento (produzione del cibo).
Tale cambiamento, secondo la sua ricostruzione, era collegato ai primi
insediamenti stabili e ad un abbozzo di stratificazione sociale.

Il generale dibattito antropologico riguardante le modalità di trasmissione
e diffusione delle forme di civiltà vide prevalere dapprima l'ipotesi
diffusionista (origine da un unico centro), in particolare nel periodo tra
le due guerre mondiali. A partire dal secondo dopoguerra, si diffuse invece
l'ipotesi di una progressiva assimilazione culturale. In quest'ambito sono
state elaborate diverse ipotesi interpretative anche riguardo alla
diffusione della cultura neolitica.

Gordon Childe aveva riconosciuto l'epicentro della "rivoluzione neolitica"
nella zona della cosiddetta Mezzaluna fertile, da dove in seguito le novità
si sarebbero trasmesse in Europa. La domesticazione dei cereali doveva
infatti essere avvenuta dove erano presenti le specie selvatiche, e lo
stesso per l'allevamento iniziale di capre e pecore. Le pratiche agricole
adottate inizialmente avrebbero tuttavia comportato un rapido esaurimento
del terreno, costringendo le comunità di coltivatori a spostarsi
periodicamente: a questi spostamenti, oltre che all'adozione delle nuove
pratiche da parte di comunità di cacciatori e raccoglitori, si sarebbe
dovuta la diffusione della cultura neolitica. Le ragioni di tale passaggio
rimanevano tuttavia controverse. Venivano chiamate in causa alcune
variazioni climatiche post-glaciali, che potevano aver reso più fertili
delle zone desertiche della Turchia meridionale, aumentandone la piovosità;
oppure una forte crescita demografica, sempre conseguenza del miglioramento
del clima dopo la fine dell'ultima glaciazione, che aveva reso necessario
aumentare la disponibilità di risorse alimentari; oppure ancora la crescita
della foresta, che aveva reso impossibile la caccia ai grandi branchi di
selvaggina.

La teoria elaborata da Gordon Childe fu messa alla prova dagli scavi
condotti nell'area indicata come epicentro della trasformazione, nei quali
si raccolsero anche i resti botanici e faunistici, che contribuirono ad una
ricostruzione del clima e degli usi alimentari delle popolazioni⁵ : Robert
Braidwood scavò il sito di Qal'at Jarmo (nell'Iraq settentrionale, ai piedi
dei monti Zagros), Dorothy Garrod scoprì nel Vicino Oriente la cultura
natufiana, con villaggi sedentari che avevano preceduto l'introduzione
dell'agricoltura e dell'allevamento, e Kathleen Kenyon identificò nel sito
di Tell es-Sultan, nella valle del Giordano, le due fasi del Neolitico
preceramico (Pre Pottery Neolithic o PPN) A e B.

Datazioni

Le datazioni mediante l'utilizzo della tecnica del radiocarbonio, elaborata
nel secondo dopoguerra, permisero di riconoscere il graduale e scaglionato
apparire dei diversi elementi che caratterizzavano la trasformazione
neolitica e al concetto di "rivoluzione neolitica" si andò sostituendo
quello di una lenta e progressiva "neolitizzazione".

Le prime attestazioni di culture neolitiche sono presenti nel Medio
Oriente, con il Neolitico preceramico di Gerico, intorno alla metà del X
millennio a.C. (circa 9500 a.C.), derivato dalla mesolitica cultura
natufiana, che nelle stesse regioni aveva ampiamente utilizzato i cereali
selvatici a partire dalla metà del XIII millennio a.C. (12500 a.C. circa),
sviluppando uno stile di vita sedentario⁶ . All'inizio dell'XI millennio
a.C., il progressivo utilizzo di vere e proprie pratiche agricole è stato
collegato⁷ ad un brusco raffreddamento climatico (Younger Dryas) che si
ebbe nel periodo tra il 10.800 e il 9.500 a.C.⁸ e che sembra aver
determinato una diminuzione delle precipitazioni nell'area. Nella seconda
metà del X millennio a.C. le popolazioni che praticavano l'agricoltura si
diffusero in Asia Minore, in Africa settentrionale e nel nord della
Mesopotamia. In questo periodo venivano coltivate poche piante, sia varietà
selvatiche che domesticate (piccolo farro, miglio, spelta) e si allevavano
cani, pecore e capre. Entro la fine del IX millennio a.C. si diffusero
anche i buoi e i maiali, gli insediamenti stabili o stagionali e l'utilizzo
della ceramica.

Anche in altre regioni si svilupparono le medesime caratteristiche, non
necessariamente nella stessa successione temporale, come accadde in Africa
(regione sahariana) e in Asia sud-orientale: nelle culture neolitiche del
Giappone (periodi Jōmon e Yayoi) lo sviluppo della ceramica precedette
quello dell'agricoltura.

Le origini del Neolitico nel Vicino Oriente

Nella cultura natufiana (12000-10000 a.C.), ancora nell'ambito del
mesolitico, si introdussero i primi villaggi sedentari e la raccolta di
cereali venne intensificata. La sedentarizzazione sarebbe tuttavia stata
favorita non dall'introduzione di pratiche agricole, ma dalla ricchezza
delle risorse ambientali presenti nel territorio, in seguito
all'innalzamento della temperatura. Nei siti natufiani sono state rinvenute
prove della domesticazione del cane⁹ .

Nella sequenza stratigrafica del sito di Tell es-Sultan si erano
individuati due livelli neolitici privi di ceramica (Gerico I e Gerico II),
che portarono all'identificazione delle due fasi A e B del Neolitico
preceramico. È in questo periodo che si svilupparono prima la coltivazione
di specie selvatiche di cereali (preparazione del terreno, drenaggio,
estirpazione delle malerbe) e quindi la loro domesticazione (selezione e
introduzione delle specie domestiche).

Nella fase del Neolitico preceramico A (9500-8700 a.C.) le contemporanee
culture mureybetiana (sito di Mureybet, sul medio corso dell'Eufrate
nell'attuale Siria¹⁰ ), aswadiana (sito di Tell Aswad, nel bacino di
Damasco, ancora nell'odierna Siria¹¹ ) e sultaniana (sito già citato di
Tell es-Sultan/Gerico, Gerico I, 8350-7370 a.C.), eredi della cultura
natufiana, introdussero le prime pratiche di coltivazione delle specie
selvatiche. In questa fase l'industria litica abbandonò progressivamente la
tecnica mesolitica dei microliti; le abitazioni nei villaggi erano a pianta
circolare ed erano presenti pratiche funerarie e figurine femminili. A
Gerico le case erano costruite con mattoni di fango di forma piano-convessa
e venne realizzato uno spesso muro di cinta in pietra con una torre
circolare, probabilmente utilizzato a protezione dalle inondazioni del
vicino torrente, più che come difesa militare.

Nella successiva fase del Neolitico preceramico B (8700-7000 a.C.) a Gerico
(Gerico II) si ebbe il consolidamento dell'economia agricola e
probabilmente l'inizio della domesticazione animale¹² . Le case avevano
piante rettangolari ed erano costruite con mattoni di fango
parallelepipedi. Un edificio con nicchia è stato interpretato
ipoteticamente come tempio e sono attestate pratiche funerarie elaborate
(modellazione in gesso delle fattezze del defunto sul cranio) e figurine
antropomorfe.

Nel Neolitico preceramico B medio, prima del 7500 a.C. circa, si ebbe una
rapida diffusione dell'economia agricola in tutta l'Anatolia e il Vicino
Oriente, arrivando fino a Cipro.

Nel sito di Qal'at Jarmo (Iraq settentrionale, ai piedi dei monti Zagros)
gli undici livelli più antichi appartengono al Neolitico preceramico B, con
abitazioni a pianta rettangolare e coltivazioni di specie domesticate di
orzo e farro.

La domesticazione delle piante

Nei siti del Vicino Oriente è stato individuato un numero ridotto di specie
vegetali domestiche, che sostituirono con l'introduzione dell'agricoltura
le più numerose varietà delle specie selvatiche raccolte. Le otto specie
domestiche sono costituite da:

- farro (Triticum turgidum subsp. dicoccum, dalla specie selvatica del
  Triticum dicoccoides);
- piccolo farro (Triticum monococcum, dalla specie selvatica del Triticum
  boeoticum);
- orzo (Hordeum vulgare, dalla specie selvatica del Hordeum spontaneum);
- lenticchia (Lens culinaris, dalla specie selvatica della Lens
  orientalis);
- pisello (Pisum sativum, dalla specie selvatica del Pisum humile);
- cece (Cicer arietinum, dalla specie selvatica del Cicer reticulatum);
- veccia (Vicia sativa, dalla specie selvatica della Vicia ervilia);
- lino (Linum usitatissimum, dalla specie selvatica del Linum bienne).

La selezione avvenne probabilmente inizialmente in forma inconsapevole, con
la raccolta preferenziale di esemplari che presentavano caratteristiche
vantaggiose (semi più grandi e spighe ancora intere nei cereali, ad
esempio) e per mezzo della scelta del momento della mietitura o raccolta
(germinazione più rapida e contemporanea). Le mutazioni erano favorite dal
fatto che si trattasse di specie autoimpollinanti e si diffusero grazie
alla protezione degli esemplari mutati per mezzo delle pratiche di
coltivazione, che ne annullavano lo svantaggio evolutivo. Le specie
domestiche furono quindi diffuse anche in zone dove mancavano i loro
progenitori selvatici.

L'usanza di macinare i semi delle piante selvatiche risale addirittura al
Paleolitico inferiore; dopo un lungo periodo di "manipolazione" delle
piante selvatiche, consistente nella loro raccolta e nell'immagazzinamento,
si arrivò, intorno alla metà dell'VIII millennio a.C., alla domesticazione
di cereali (soprattutto il farro) e leguminose, in una vasta area compresa
tra l'Anatolia orientale, l'Iraq settentrionale, la Palestina e l'Iran
occidentale.

Per quanto riguarda i primi animali domestici, la pecora sembra attestata
già nel IX millennio a.C., il maiale agli inizi del VII millennio a.C., il
bue sembra invece presente alla metà del VII millennio, in Tessaglia. Tra
il VII e il VI millennio a.C. le stesse innovazioni compaiono nell'Africa
settentrionale e iniziano a diffondersi nel continente europeo. Nell'Asia
sudorientale, la coltivazione del riso compare in un'area compresa tra la
Cina e la Thailandia, nel IV millennio a.C.; scavi condotti nella seconda
metà del XX secolo hanno inoltre permesso di datare la comparsa del maiale
domestico e le prime opere di irrigazione in Nuova Guinea allo stesso
periodo. Nel Nuovo Mondo il passaggio a un'economia di produzione sembra
compiersi, in alcune aree del Messico e del Perù, tra il VII e il IV
millennio a.C.

Invenzione della ceramica nei siti neolitici del Vicino Oriente

Le ceramiche più antiche sono attestate nelle culture pre-neolitiche del
Giappone e nell'VIII dovette probabilmente determinarsi in base
all'osservazione dell'indurimento in seguito all'azione del fuoco delle
superfici in terra battuta o degli intonaci argillosi, spesso adoperati
come rivestimento interno delle abitazioni del VIII millennio a.C. nella
regione del Sahara. L'invenzione della ceramica azioni.

L'adozione di recipienti in terracotta venne preceduta dalla produzione di
figurine in argilla, già documentate nel X millennio a.C. nel sito di
Mureybet. Un altro precedente è attestato con la modellazione di recipienti
in calce, non cotta (vaisselle blanche)¹³ . Nel sito di Mureybet, sono
conosciuti anche vasetti cilindrici in terracotta con decorazione incisa
che però non ebbero né seguito, né diffusione, con livelli successivi
ancora aceramici.

Altri siti dell'Anatolia, Vicino Oriente e Mesopotamia

Nel sito di Çatal Hüyük (Turchia meridionale) è attestata la presenza di
ceramica in tutti i livelli, tra la fine dell'VIII millennio a.C. e tutto
il VII millennio a.C. L'alimentazione si basava su cereali e leguminose
coltivati, sull'allevamento di capre e sulla caccia di alcune specie
selvatiche. Il sito sfruttava i giacimenti di ossidiana anatolica. Le case
quadrangolari e costruite in mattoni crudi erano tutte addossate le une
alle altre senza strade intermedie e con ingresso probabilmente dal tetto.
Alcuni spazi con pitture e rilievi o statuette sono stati interpretati come
ambienti di culto.

- Çayönü (sito della Turchia meridionale, 7250 - 6750 a.C.)
- Hacilar (sito presso Burdur, sulla costa meridionale della Turchia, dal
  7000 a.C. circa);
- Tell Halaf (sito della Siria settentrionale, 6000-5300 a.C. circa). Vi
  fece seguito nel calcolitico il periodo di Ubaid (sito dell'Iraq
  meridionale, 5900/5300 - 4300 a.C. circa).

Cipro

Nell'isola di Cipro la cultura neolitica si diffuse con la prima
occupazione, risalente al Neolitico preceramico B. In epoca successiva si
mantennero forme attardate, come le abitazioni a pianta circolare di
Choirokoitia (VII millennio a.C.) e anche la ceramica comparve
tardivamente. Nel sito di Shilourokambos¹⁴ è tuttavia attestata già alla
fine del IX millennio a.C. la presenza di specie animali importate, che
venivano allevate.

Diffusione della cultura neolitica in Europa

La diffusione in Europa della cultura neolitica che si era sviluppata nel
Vicino Oriente, e in particolare il passaggio dall'economia di caccia e
raccolta alla pratica dell'agricoltura e dell'allevamento, sono avvenuti
con modalità e tempi tuttora discussi.

Vere Gordon Childe aveva ipotizzato già negli anni venti che le comunità
autoctone di cacciatori e raccoglitori delle culture mesolitiche europee,
fossero state sostituite da comunità di agricoltori migrate più a nord dal
Vicino Oriente, con un processo durato per più generazioni. Una prima
corrente migratoria avrebbe seguito la via continentale lungo la penisola
balcanica e il corso del Danubio, mentre un'altra, leggermente più tarda,
si sarebbe diffusa attraverso la navigazione marittima lungo le coste del
mar Mediterraneo da est ad ovest.

L'affermazione delle tecniche di coltivazione e allevamento procedette per
via continentale anzitutto lungo direttrici che attraversavano terreni
particolarmente favorevoli, come quelli formatisi per deposito di polveri
portate dal vento (loess) nell'Europa centrale. Seguì il corso di grandi
vie fluviali, come il Danubio, ed ebbe successo nelle ampie vallate dei
Balcani e della Grecia orientale, con inverni freddi e piovosi e con lunghe
estati, ambiente ideale per la pastorizia e la transumanza; penetrò invece
con difficoltà nelle fredde foreste del Nord Europa e nelle regioni poste
ai bordi della catena alpina.

A partire dagli anni settanta e ottanta, Albert Ammerman e Luigi
Cavalli-Sforza¹⁵ sulla base dei loro studi di genetica¹⁶ , hanno ipotizzato
una massiccia migrazione di agricoltori, spinti dalla crescita demografica
e dalla ricerca di nuove terre coltivabili, che avrebbe respinto e
cancellato le precedenti comunità locali di cacciatori e raccoglitori
mesolitiche.

Colin Renfrew¹⁷ , sulla base dei suoi studi archeologici e linguistici ha
ipotizzato inoltre che la diffusione della cultura neolitica in Europa sia
avvenuta parallelamente a quella dell'indoeuropeo, differenziatosi
nell'Anatolia neolitica del VII millennio a.C. Renfrew ha formulato
un'ipotesi anatolica in opposizione alla teoria di Marija Gimbutas di una
più tarda indoeuropeizzazione nel corso del calcolitico.

Un modello alternativo ipotizza invece una trasmissione delle nuove
conoscenze per diffusione culturale, in seguito allo spostamento di piccoli
gruppi, per la ricerca di materie prime o per i commerci, e che la cultura
neolitica sia stata gradualmente adottata dalle locali comunità mesolitiche
di cacciatori e raccoglitori, le quali utilizzavano già pratiche di
sfruttamento e selezione nel procacciamento del cibo e avevano conosciuto
forme precoci di insediamenti stabili¹⁸ .

Culture neolitiche in Europa

Tessaglia, Balcani, regione danubiana

La cultura neolitica si diffuse precocemente nella penisola balcanica, ma è
tuttora discusso se si sia trattato di spostamenti di comunità che
arrivarono a colonizzare zone precedentemente in gran parte disabitate,
ovvero di una precoce adozione da parte delle comunità indigene mesolitiche
delle diverse innovazioni della cultura neolitica, in modo a volte
scaglionato nel tempo. Il processo di "neotilizzazione" potrebbe anche
essersi verificato con modalità miste.

- Sesklo (sito in Tessaglia, 6850-4400 a.C. circa) con sviluppo che sembra
  essere indipendente dai siti del Vicino Oriente, sia per la ceramica, sia
  per l'allevamento.
- Dimini (sito in Tessaglia, dal 4800 a.C. circa).
- Cultura di Karanovo (dal sito di Karanovo, in Bulgaria, 6200 - 5500 a.C.
  circa), per le fasi del Neolitico antico (Karanovo I-II) e del Neolitico
  recente (Karanovo III-IV).
- Cultura di Starčevo-Körös (dal sito di Starčevo presso Belgrado in Serbia
  e del fiume Körös in Ungheria, 6200-5600 a.C. circa).
- Cultura di Vinča (dal sito di Vinča, ancora presso Belgrado, in Serbia,
  di datazione discussa, ma successiva alla precedente).
- Cultura della ceramica lineare (chiamata anche "cultura della ceramica
  decorata a nastro", in inglese Linear Pottery culture, o anche Linear
  Band Pottery, Linear Ware, Linear Band Ware, Linear Ceramics culture, o
  ancora Danubian I culture secondo Vere Gordon Childe, o Incised Ware
  Group; in tedesco Bandkeramische Kultur o Linienbandkeramische Kultur,
  abbreviata LBK): diffusa tra il 5600/5500 a.C. e il 4500 a.C. circa, a
  partire dal medio corso del Danubio e dal corso medio e superiore
  dell'Elba e del Reno, alle sue origini fu probabilmente influenzata dalla
  cultura di Starčevo-Körös dei Balcani.
- Nella sua prima fase ebbe un'estensione orientale ("cultura della
  ceramica lineare orientale", in inglese Eastern Linear Pottery culture).
- Nella sua fase intermedia sviluppò la "cultura della ceramica a note
  musicali" (Musical Note Pottery culture o Notenkopfkeramik).
- Nella sua fase tarda è nota come "cultura della ceramica decorata a
  punzone" (in inglese Stroked Pottery culture o Stroke-ornamented Ware
  culture o Danubian culture Ib secondo Vere Gordon Childe; in tedesco
  Stichbandkeramik Kultur). Giunse ad occupare un'area tra la Moldavia e la
  valle della Senna.
- Cultura di Rössen, successe alla cultura della ceramica lineare in gran
  parte della Germania, nei Paesi Bassi sudorientali, nella Francia
  nord-orientale, nel nord della Svizzera e dell'Austria tra il
  4600/4500-4300 a.C. circa.
- Cultura di Lengyel (sito dell'Ungheria centrale; 4900-4000 a.C. circa).
  Si diffuse parallelamente alla cultura di Rössen nella Slovacchia
  sud-occidentale e nell'Ungheria occidentale, estendendosi quindi
  all'Austria, alla Croazia e alla Polonia.
- Cultura di Chassey (dal sito presso Chassey-le-Camp, Saona e Loira). Si
  diffuse nella valle della Senna e nell'alta Valle della Loira tra il 4500
  e il 3500 a.C.
- Cultura di Cucuteni-Trypillja (dai siti di Cucuteni, in Romania, e di
  Trypillja o Tripolje, in Ucraina; 5500/5400 - 2750/2700 a.C. circa),
  sviluppata lungo il corso alto e medio del fiume Nistro (o Dniester),
  nell'attuale Moldavia, e estesa verso nord-est fino al fiume Dnepr (o
  Dnieper), nell'attuale Ucraina.

Mediterraneo

Lungo le coste del mar Mediterraneo si ebbe una rapida diffusione della
cultura neolitica (agricoltura e allevamento, ceramica), che ha fatto
supporre una colonizzazione da oriente su rotte commerciali marittime già
conosciute. In tutta quest'area sono note solo poche località mesolitiche.

La cultura della ceramica impressa si diffuse nella prima metà del VI
millennio a.C. dalle coste occidentali della penisola balcanica verso le
coste adriatiche dell'Italia meridionale, espandendosi fino alla Sicilia e
lungo le coste tirreniche. Una variante è la ceramica impressa detta
"ligure", diffusa nell'Italia nord-occidentale e sulle coste francesi, con
occupazione di aree differenti da quelle con tracce di frequentazione
mesolitica.

Nella seconda metà del VI millennio a.C., all'incirca a partire dal 5400
a.C., si diffuse sulle coste mediterranee della penisola iberica e fino
all'odierno Portogallo, la cultura della ceramica cardiale, nella quale la
decorazione a impressione era ottenuta mediante l'impressione del margine
della conchiglia di Cardium. In generale rimasero numerosi gli insediamenti
in grotta e le testimonianze di uno stile di vita forse seminomade, che
induce ad ipotizzare una diffusione attraverso piccole comunità neolitiche
di agricoltori provenienti dal mare che andarono ad occupare le aree
lasciate libere dalle comunità mesolitiche locali di cacciatori e
raccoglitori, le quali vennero progressivamente, ma lentamente assimilate.
Dalle coste si ebbe inoltre una lenta penetrazione verso l'interno (valle
del Rodano, valle dell'Ebro).

Nella penisola iberica, sulle coste meridionali della Francia e in alcune
aree della Sicilia e della Sardegna si diffuse nel tardo Neolitico
(2800-1900 a.C. circa) la cultura del vaso campaniforme.

Italia

In Italia meridionale la cultura neolitica della ceramica impressa si
diffuse, tra la seconda metà del VI millennio a.C. e gli inizi del V,
soprattutto nella regione del Tavoliere e nella valle dell'Ofanto, in
Puglia, e in Basilicata, da dove si diffuse verso nord e verso l'interno e
la costa tirrenica. Sono presenti insediamenti all'aperto lungo le coste e
le valli dei fiumi ed è attestata un'economia basata sulla cerealicoltura e
sull'allevamento, integrata dallo sfruttamento delle risorse spontanee. Si
tratta di zone dove le comunità locali mesolitiche erano state
probabilmente poco consistenti, in modo analogo a quanto sembra sia
avvenuto in Grecia. Si susseguirono in quest'ambito varie facies,
caratterizzate dallo stile della decorazione ceramica, prima impressa e
incisa, poi dipinta.

Una forma di comunicazione espressiva extralinguistica è rappresentata in
Salento dall'arte pittorica parietale in grotta, il cui più importante
esempio è costituito dai pittogrammi figurativi e simbolico-astratti
presenti a migliaia nella Grotta dei Cervi di Porto Badisco (nei pressi di
Otranto). La cavità ipogea fu scoperta nel 1970 dal Gruppo Speleologico
Salentino di Maglie¹⁹

In Sicilia è presente una maggiore continuità rispetto alle locali comunità
mesolitiche, in analogia a quanto si riscontra nell'area di diffusione
della ceramica cardiale: il sito della grotta dell'Uzzo ha restituito
stratigrafie che proseguono senza interruzione dal mesolitico, evidenziando
una transizione più graduale, con un'accentuazione delle attività di pesca
e raccolta di frutti spontanei nei livelli immediatamente precedenti a
quelli neolitici. Anche in quest'area si svilupparono una serie di culture
locali nell'ambito della ceramica impressa. L'isola di Lipari venne
colonizzata all'inizio del V millennio a.C. da genti provenienti dalla
Sicilia per lo sfruttamento dei suoi giacimenti di ossidiana.

In Italia centrale la presenza dell'Appennino determinò la formazione di
aree culturali differenziate sul versante tirrenico e su quello adriatico,
con diverse facies culturali che si susseguirono l'una all'altra, con
parziali sovrapposizioni.

In Italia settentrionale la variante della cultura della ceramica impressa
ligure, si affermò sulla costa della Liguria nella prima metà del VI
millennio a.C. Alla fine del millennio l'area della pianura padana era
interessata da un mosaico di culture accomunate dalla decorazione ceramica.
Alla colonizzazione degli agricoltori neolitici, che avevano probabilmente
seguito percorsi commerciali già solidamente stabiliti in precedenza, si
mescolò l'assimilazione delle pratiche neolitiche da parte delle comunità
locali mesolitiche, portando ad attardamenti nell'industria litica e nel
mantenimento degli usi di caccia e raccolta. All'inizio del V millennio
a.C. il precedente mosaico culturale venne sostituito dall'unitaria cultura
dei vasi a bocca quadrata, diffusa dalla Liguria al Veneto. Alla fine del
millennio l'area venne progressivamente influenzata dalla cultura di
Chassey (in Italia anche detta cultura di Lagozza), originaria della
Francia, che finì con il sostituire la cultura precedente.

In Sardegna lo sfruttamento dei giacimenti di ossidiana del Monte Arci
portò al precoce sviluppo delle culture neolitiche, introdotte con la
cultura della ceramica impressa agli inizi del VI millennio a.C. Vi erano
largamente diffusi diversi tipi di monumenti megalitici e si manifestarono
diverse culture locali. Nell'ultima fase si introdusse nella parte
nord-occidentale dell'isola la cultura del vaso campaniforme, transitata di
seguito in Sicilia assieme ad aspetti culturali tipici dell'Occidente
atlantico, tra cui la produzione di piccoli edifici funerari a forma di
dolmen (fine III millennio a.C.) che raggiungeranno anche la vicina isola
di Malta²⁰ .

Europa nord-occidentale e atlantica

La diffusione della cultura della ceramica lineare si era arrestata prima
di raggiungere le coste dell'Atlantico e del Baltico, probabilmente a causa
della presenza di comunità di cacciatori e raccoglitori mesolitiche che si
limitarono a scambiare con le comunità neolitiche oggetti, materie prime e
specie domestiche.

Nelle isole britanniche si ebbe probabilmente una lunga coesistenza di
entrambe le culture (comunità di colonizzatori agricoltori neolitici e
gruppi locali di cacciatori e raccoglitori di cultura mesolitica).

In queste zone ebbero particolare sviluppo i monumenti megalitici di cui
l'esempio più celebre è il sito di Stonehenge.

Ulteriore diffusione in Europa centro-settentrionale e orientale

- Cultura del bicchiere imbutiforme (in inglese Funnelbeaker culture e in
  tedesco Trichterbecher culture, abbreviata come TRB). Preceduta dalla
  "cultura di Ertebølle" (da un sito archeologico danese), ancora di
  cacciatori-raccoglitori, si diffuse tra il 4200/4000 a.C. circa e il 2700
  a.C., dalla foce dell'Elba alla foce della Vistola, e dalla Scandinavia
  meridionale, alla Danimarca, ai Paesi Bassi e alle coste tedesche e
  polacche.
- Cultura di Narva, diffusa nei paesi baltici, nella Prussia Orientale e
  nelle vicine aree della Polonia e della Russia. Successe alla mesolitica
  cultura di Kunda e si prolungò fino alla prima età del bronzo. Nella sua
  fase tarda subì l'influsso delle culture della ceramica cordata, del
  bicchiere imbutiforme e dell'anfora globulare.
- Cultura dell'anfora globulare (in inglese Globular Amphora Culture e in
  tedesco Kugelamphoren), occupò tra il 3400 a.C. e il 2800 a.C. la
  medesima area della cultura del bicchiere imbutiforme nella sua ultima
  fase e si sovrappose alla zona di diffusione centrale della cultura della
  ceramica cordata. A sud le fu contemporanea la cultura di Baden e a
  nord-est la fase finale della cultura di Narva.
- Cultura della ceramica cordata o "dell'ascia da combattimento" o "della
  sepoltura singola" (in inglese Corded Ware culture o Battle Axe culture o
  Single Grave culture; in tedesco Schnurkeramik o Streitaxt Kultur o
  Einzelgrabkultur), sviluppata nel tardo Neolitico e fiorita nel
  calcolitico, fino alla prima Età del bronzo, tra il 3200/2800 a.C. e il
  2300/1800 a.C., nell'area tra il Reno e il Volga e nella Scandinavia
  meridionale, arrivando a sud fino alla Repubblica Ceca e alla Slovacchia.

La cultura del vaso campaniforme (in inglese Bell-Beaker culture o Beaker
culture e in tedesco Glockenbecherkultur) si diffuse tra il 2800 e il 1900
a.C. circa dal Portogallo alle regioni della Germania fino al fiume Elba,
all'alto corso del Danubio e in Ungheria e ancora nelle isole britanniche,
in Sardegna e Sicilia. La sua origine è stata riconosciuta nei Paesi Bassi
e nella regione renana.

Africa

Regione sahariana e valle del Nilo

Nell'Africa settentrionale tra l'8500 e il 3500 a.C. circa l'area sahariana
attraversò una delle fasi umide della sua storia, con formazione di una
savana.

Le locali culture di cacciatori e raccoglitori adottarono precocemente la
ceramica, che sembra essere stata inventata indipendentemente e in epoca
più antica rispetto alla sua introduzione nel Vicino Oriente e
precedentemente all'introduzione di sistemi di produzione del cibo.
Le popolazioni dovevano avere uno stile di vita parzialmente sedentario
sulle rive di laghi ora scomparsi. L'industria litica era costituita da
microliti e da arpioni e ami in osso. Queste popolazioni adottarono forme
di accumulazione delle risorse alimentari in risposta alle prime difficoltà
climatiche.

Nella prima metà del VI millennio a.C. venne introdotto, probabilmente in
modo indipendente dal Vicino Oriente, l'allevamento dei bovini²¹ , che
divenne di grande importanza già a partire dalla metà del V millennio a.C.
Queste popolazioni produssero l'arte rupestre sahariana: tra i siti più
noti Tassili-n-Ajjer in Algeria e Tadrart Akakus in Libia; nella regione
dell'Ennedi in Ciad sono state individuate incisioni rupestri datate al VII
millennio a.C.²² .

Nella località di Nabta Playa nel Sahara dell'odierno Egitto
sud-occidentale, sono stati rinvenuti numerosi siti archeologici intorno ad
una depressione che durante i periodi umidi doveva formare un lago. Dopo i
primi accampamenti temporanei di popolazioni nomadi, che già utilizzavano
la ceramica, decorata a impressione, insediamenti stabili furono resi
possibili dallo scavo di pozzi (intorno al 6000 a.C.). Intorno alla metà
del V millennio a.C. il sito sembra fosse divenuto un centro di incontri
cerimoniali per le popolazioni nomadi dei pastori sahariani. Vi sono state
rinvenute numerose strutture megalitiche, tra cui un cerchio di lastre di
pietra di circa 4 m di diametro, interrotto da aperture allineate in
direzione nord-sud e sulla direttrice del sorgere del sole al solstizio
d'estate, che annunciava probabilmente l'arrivo dei monsoni estivi e la
stagione delle piogge.²³ .

Nella località di Gobero, sul margine occidentale del deserto del Teneré,
in Niger è stato scoperto un sito sui margini di un lago scomparso, che ha
restituito due fasi di occupazione, in corrispondenza dei periodi umidi nel
paleoclima sahariano dell'Olocene antico e medio. La prima di esse
(7700-6200 a.C.) si riferisce a genti della cultura kiffiana (dal sito di
Adrar-n-Kiffi, presso Adrar Bous), una comunità di cacciatori/pescatori e
raccoglitori che utilizzavano la ceramica e presumibilmente avevano uno
stile di vita sedentario. La seconda è legata ad una diversa popolazione di
allevatori di bovini, che praticavano inoltre la pesca, la raccolta di
molluschi e la caccia di piccoli animali della savana, della cultura
teneriana²⁴

Con il progredire della desertificazione le popolazioni sahariane si
dovettero spostare verso la valle del Nilo ed è discussa la loro influenza
sulla formazione della civiltà egizia.

Nella Nubia (alta valle del Nilo, attuale Sudan)²⁵ era presente agli inizi
del VI millennio a.C. la cultura mesolitica di Khartoum, costituita da
cacciatori-raccoglitori e pescatori che probabilmente abitavano per gran
parte dell'anno in accampamenti stabili, utilizzavano i cereali selvatici e
conoscevano la ceramica, decorata con linee ondulate parallele (wavy line),
diffusa più tardi (intorno alla metà del V millennio a.C.) anche più a nord
e più a sud fino in Kenya e ad ovest fino in Mali in una variante con linee
realizzate con serie di punti (dotted wavy line). La domesticazione dei
bovini, introdotta nelle culture sahariane, passò quasi contemporaneamente
anche in Nubia, dove le già sofisticate culture mesolitiche locali
passarono rapidamente al pastoralismo e ad insediamenti meno stabili che in
precedenza.

- Nel sito di Esh Shaheinab, nel Sudan centrale, della metà del V millennio
  a.C. (Gouge culture, o fase neolitica della cultura di Khartoum),
  l'allevamento era affiancato dalle tradizionali attività di caccia,
  raccolta e pesca e alla tradizionale industria litica di tipo
  microlitico. Continuava la produzione di ceramica del tipo dotted wavy
  line, a cui si affiancò quella decorata con impressioni ondulatorie
  (rocker) e dei "vasi a bocca nera" (perché probabilmente cotti
  rovesciati).
- Nel sito di Kadero l'allevamento era maggiormente diffuso e venivano
  utilizzati nell'alimentazione il sorgo e il miglio, di specie ancora
  selvatiche, per le quali non è chiaro se fossero coltivate o
  semplicemente raccolte. Nella ceramica e nell'industria litica le
  tradizioni mesolitiche vennero progressivamente abbandonate. Alcune asce
  e teste di mazza di pietra levigata dovevano essere utilizzate anche come
  indicatori di rango e le variazioni nei corredi dei defunti testimoniano
  l'instaurarsi delle prime differenziazioni sociali; una situazione simile
  è presente anche nelle numerose tombe rinvenute nel sito di Kadruka,
  datate tra la metà del VI e la fine del V millennio.
- Il sito di Kerma, in seguito occupato anche nella fase protostorica, ha
  restituito un abitato neolitico con capanne circolari, probabilmente
  occupato stagionalmente da una popolazione di pastori, che allevava sia
  bovini che capre e pecore (cultura di pre-Kerma).

Nel VI-V millennio a.C. si svilupparono nell'area nubiana diverse culture
con varianti regionali e diverse forme di decorazione della ceramica, che
passarono progressivamente dallo sfruttamento specializzato delle risorse
disponibili, alla pratica dell'agricoltura e dell'allevamento associata ad
insediamenti stabili²⁶ .

Nella valle del Nilo in Egitto nel corso del VI millennio a.C. si sviluppò
la neolitica cultura del Fayyum (oasi di El Fayum), le cui origini sono
tuttora discusse (le principali ipotesi sostengono un'introduzione di
specie coltivate e bestiame domestico dal Vicino Oriente, ovvero una locale
evoluzione delle culture sahariane con influssi da altre culture neolitiche
africane)²⁷ . Il primo insediamento stabile è documentato nella regione del
Delta, nel sito di Merimde Beni-Salamé, con cinque strati archeologici tra
il VI e il V millennio a.C.

In Alto Egitto intorno alla metà del V millennio si sviluppò la cultura
tasiana (dal sito di Deir Tasa), nell'ambito della quale si ebbe il
passaggio al calcolitico (contemporanea cultura badariana, dal sito di
El-Badari), ma che non sembra aver utilizzato insediamenti stabili.

La neolitizzazione nel IV millennio a.C. raggiunse le regioni del Maghreb
con l'introduzione delle pratiche agricole e di allevamento e dell'uso
della ceramica sul substrato della locale cultura mesolitica capsiana.

Africa occidentale

In seguito all'instaurarsi di un clima più secco tra il VI e il V millennio
a.C. altri gruppi umani si spostarono dal Sahara verso l'area tra la costa
atlantica e il fiume Niger, dove si praticava l'allevamento e l'agricoltura
(miglio, sorgo, sesamo e altre piante locali) e l'alimentazione era
integrata dalla raccolta di molluschi. In Senegal sono stati indagati
diversi siti costieri (Cap Manuel, presso Dakar, Bel Air, nella penisola di
Cap Vert, che ha restituito una statuetta detta Venere di Thiaroye,
industria litica microlitica e ceramica), mentre altri situati lungo la
valle del fiume Senegal sono meno conosciuti.

Lo stile di vita tipico delle popolazioni seminomadi di pastori che
sfruttavano il bestiame bovino per la produzione di cibo (latte) e
coltivavano il miglio si prolungò a lungo, sebbene le condizioni climatiche
dovettero far spostare queste popolazioni verso sud nel Sahel dell'Africa
occidentale. Intorno al 2000 a.C. sono datati alcuni siti nella zona.

Gajiganna (presso la città di Maiduguri in Nigeria) ha restituito in nove
siti quattro fasi di occupazione tra il 2200 e il 400 a.C., situati presso
una laguna lasciata dal progressivo prosciugamento del lago Chad. La
sussistenza era basata sullo sfruttamento delle risorse acquatiche e
sull'allevamento, non solo di bovini, ma anche di capre e pecore, integrato
con la caccia e la raccolta di cereali selvatici, a cui solo
successivamente si aggiunsero le specie coltivate²⁸ . Anche nella parte
nord del Burkina Faso sono state rinvenute testimonianze archeologiche di
coltivazione senza tracce invece di specie domestiche allevate.

Asia

Cina

- Cultura di Pengtoushan (7500-6100 a.C., medio corso dello Yangtze,
  Hunan);
- cultura di Peiligang (7000-5000 a.C., valle del fiume Yiluo nello Henan);
- cultura di Houli (6500-5500 a.C., Shandong);
- cultura di Xinglongwa (6200-5400 a.C., al confine tra Mongolia interna e
  Liaoning);
- cultura di Cishan (6000-5500 a.C., nell'Hebei meridionale);
- cultura di Dadiwan (5800-5400 a.C., Gansu e Shaanxi occidentale);
- cultura di Xinle (5500-4800 a.C., basso corso del fiume Liao nella
  penisola di Liaodong);
- cultura di Zhaobaogou (5400-4500 a.C., valle del fiume Luan nella
  Mongolia Interna e Hebei settentrionale);
- cultura di Beixin (5300-4100 a.C., nello Shandong);
- cultura di Hemudu (5000-4500 a.C.), nello Yuyao, Zhoushan e Zhejiang);
- cultura di Daxi (5000-3000 a.C., nella regione delle Tre Gole);
- cultura di Majiabang (5000-3000 a.C., nell'area del lago Taihu, a nord
  della baia di Hangzhou);
- cultura di Yangshao (5000-3000 a.C., nell'Henan, Shaanxi e Shanxi);
- cultura di Hongshan (4700-3000 a.C., nella Mongolia Interna, nel Liaoning
  e nell'Hebei);
- cultura di Dawenkou (4100-2600 a.C., nello Shandong, nell'Anhui,
  nell'Henan e nello Jiangsu);
- cultura di Liangzhu (3400-2250 a.C., nel delta dello Yangtze);
- cultura di Majiayao (3100-2700 a.C. lungo il corso superiore del Fiume
  Giallo, in Gansu e Qinghai);
- cultura di Qujialing (3100-2700 a.C., lungo il corso medio del Fiume
  Giallo, in Hubei e Hunan);
- cultura di Longshan (3000-2000 a.C. lungo il corso medio e inferiore del
  Fiume Giallo);
- cultura di Baodun (2800-2000 a.C., pianura di Chengdu);
- cultura di Shijiahe (2500-2000 a.C., medio corso del fiume Yangtze, in
  Hubei).

Note

[1] La teoria fu esposta per la prima volta il 12 settembre 1734 davanti
  all'Académie des inscriptions et belles-lettres e poi pubblicata nel 1740
  con il titolo "Les Monumens les plus anciens de l'industrie des hommes,
  des Arts et reconnus dans les pierres de Foudres" cfr. Hamy, M.E.T.
  "Matériaux pour servir à l'histoire de l'archéologie préhistorique" in
  Revue archéologique, 1906, 4ª serie, N°7 (marzo–aprile), pp. 239–259
[2] La suddivisione, elaborata per l'ordinamento del Museo nazionale
  danese, inaugurato nel 1819, venne pubblicata nel 1836 nella Ledetraad
  til nordisk Oldkyndighed ("Guida alle antichità scandinave").
[3] J. Lubbock, Pre-historic Times as illustrated by Ancient Remains and
  the Manners and Customs of Modern Savages, William and Norgate, London
  1865.
[4] V. Gordon Childe, The Dawn of European Civilization, 1925 (con edizioni
  successive, la sesta e ultima delle quali nel 1957, anno della morte
  dell'autore; tradotto in italiano come Preistoria della società europea,
  Sansoni editore, Firenze 1979, traduzione di J. P. le Divelec).
[5] L'analisi dei resti organici presenti negli insediamenti preistorici
  riguarda semi combusti o noccioli provenienti dai focolari, e anche
  depositi di ossa di animali sottoposti a ricerca tafonomica (G.
  Giacobini, "La ricerca tafonomica: una chiave per l'interpretazione dei
  siti preistorici", in C. Andreoni, C. Giunchi. C. Peretto, I. Zavatti (a
  cura di), Oltre la pietra. Modelli tecnologie per capire la preistoria,
  Forlì 1996, pp. 197-215), per fornire utili indicazioni sull'eventuale
  presenza di allevamento e/o domesticazione. I fitoliti rilevati in un
  sito possono fornire indizi sull'utilizzo prevalente del terreno,
  presupponendo che alte concentrazioni corrispondano a una forte incidenza
  del pascolo (P. Biagi, R. Nisbet, "The earliest farming communities in
  Northern Italy", in Guilaine et alii (a cura di), Premières communautes
  paysannes en Mediterranée occidentale (Actes du colloque internationale
  du C.N.R.S., Montpellier, 1983), Paris 1984, pp. 447-453). Una
  particolare usura delle dentature dei resti umani può evidenziare
  un'alimentazione ricca di scorie silicee, e quindi ricondursi alla
  molitura dei cereali con macine di pietra. Scheletri femminili con segni
  di usura alle ginocchia, agli alluci ed alla colonna vertebrale provano
  che le donne passavano molto tempo chine a macinare cereali, e quindi
  sono un altro segnale di economia basata sull'agricoltura. Infine,
  dall'analisi del DNA condotta su frumenti selvatici con il sistema di
  marcatura molecolare, si è dimostrato che la domesticazione dei cereali
  sarebbe avvenuta tra la Turchia orientale e l'Iraq all'incirca nel 9000
  a.C., nell'odierna zona del Karacadag.
[6] Peter Bellwood, First Farmers: The Origins of Agricultural Societies,
  Wiley-Blackwell editore, 2004. ISBN 0-631-20566-7.
[7] O. Bar-Yosef, A. Belfer-Cohen, "Facing environmental crisis. Societal
  and cultural changes at the transition from the Younger Dryas to the
  Holocene in the Levant.", in R.T.J. Cappers, S. Bottema (a cura di), The
  Dawn of Farming in the Near East (Studies in Early Near Eastern
  Production, Subsistence and Environment 6), Ex oriente editore, Berlin
  2002, pp. 55-66.
[8] Raimund Muscheler, Raimund et al, "Tree rings and ice cores reveal 14C
  calibration uncertainties during the Younger Dryas", in Nature Geoscience
  1, 2008, pp. 263–267 (riassunto in inglese).
[9] Juliet Clutton-Brock, Origins of the dog: domestication and early
  history, in Serpell, James (a cura di), The domestic dog: its evolution,
  behaviour and interactions with people, Cambridge, Cambridge University
  Press, 1995, ISBN 0-521-41529-2.
[10] Il sito archeologico di Mureybet sul sito web della Minnesota State
  University.
[11] Missione archeologica francese a Tell Aswad sul sito del Ministero
  degli affari esteri francese.
[12] L'addomesticamento, forse prima di capre e pecore (difficilmente
  distinguibili tra loro dalle ossa) e poi di buoi e maiali, potrebbe in
  realtà essere avvenuto contemporaneamente alla diffusione della
  coltivazione: la più lenta mutazione delle specie dalle forme selvatiche
  a quelle domestiche rende difficile distinguere tra esemplari selvatici,
  prodotto della caccia, ed esemplari domestici di allevamento.
[13] Recipienti di questo tipo sono attestati nel sito di Byblos nel
  Libano: M. Balfet, H. Lafuma, H. Lunguet, M. Terrier, "Une invention
  néolithique sans lendemain. Vaisselles précéramiques et sols enduits de
  quelques sites du Proche-Orient", in Bulletin de la Société préhistorique
  française, 66, 1969, pp.188-192; H. de Contenson, L.C. Courtois, "A
  propos de vases en chaux. Recherches sul leur fabrication et leur
  origine", in Paléorient, 5, 1979, pp.177-181.
[14] J. Guilaine, F. Briois, J. D. Vigne, Shilourokambos (Parreklisha,
  Limassol, Chypre) et le Précéramique ancien de Chypre, 1, 2006.
[15] A. J. Ammerman, L. L. Cavalli-Sforza, The Neolithic Transition and the
  Genetics of Populalations in Europe, Princeton University Press, 1984;
  traduzione italiana (La transizione neolitica e la genetica di
  popolazioni in Europa) di R. Bencivenga, Bollati Boringhieri, 1986.
[16] Gli studi hanno utilizzato il modello matematico di
  reazione-diffusione e in particolare l'equazione di Fisher
[17] A. Colin Renfrew, Archaeology & Language. The Puzzle ofthe
  Indo-European Origins, Jonathan Cape, London 1987.
[18] Marek Zvelebil, Hunters in Transition. Mesolithic Societies of
  Temperate Eurasia and their Transition to Farming, Cambridge University
  Press, 1986.
[19] La cavità è stata oggetto di ricerca e studio decennali da parte
  dell'archeologo Paolo Graziosi. Tali studi sono confluiti nel volume Le
  pitture preistoriche della grotta di Porto Badisco, corredato da una
  ricca documentazione fotografica. Per approfondimenti, si veda il sito
  [www.lagrottadeicervi.it lagrottadeicervi.it].
[20] Salvatore Piccolo, Antiche Pietre: La Cultura dei Dolmen nella
  Preistoria della Sicilia sud-orientale, op. cit., pp. 56-61.
[21] D.W. Phillipson, African Archaeology, Cambridge 1985, pp. 94-96,
  102-103. I primi casi di bovini addomesticati sembrano tuttavia attestati
  già nel IX millennio a.C. nel sito di Nabta Playa, nell'odierno deserto
  occidentale egiziano: Veerle Linseele, "The origins of nomadic
  pastoralism in West Africa", in 18th Biennial Meeting of the Society of
  Africanist Archaeologists (congresso Calgary 22-26 giugno 2006), (testo
  on-line in formato (PDF) scaricabile da qui).
[22] Savino di Lernia, I pastori neolitici sahariani. La prima civiltà
  africana (Serate di Orosei 2008) (PDF).
[23] Stonehenge fra le dune, articolo della giornalista C. Dal Maso del 18
  aprile 1998; F. Wendorf, R. Schild, Late neolithic megalithic structures
  at Nabta Playa (Sahara), southwestern Egypt (EN) sul sito web
  Comp-Archaeology (marzo 1998, aggiornato novembre 2000).
[24] P.C. Sereno, E.A.A. Garcea, H. Jousse, C.M. Stojanowski, J. Saliège,
  et al. Lakeside Cemeteries in the Sahara: 5000 Years of Holocene
  Population and Environmental Change, in PLoS ONE 3(8), 2008 (EN)
  (pubblicazione on line).
[25] introduzione%20alle%20antichità%20nubiane.pdf A. Manzo, Introduzione
  alle antichità nubiane, Università degli studi di Trieste, Trieste 2007
  (PDF).
[26] J. D. Clark, "Prehistoric Cultural Continuity and Economic Change in
  the Central Sudan in the Early Holocene", in J.D. Clark e S.A. Brandt (a
  cura di), From Hunters to Farmers. The Causes and Consequences of Food
  Production in Africa, Londra 1984, pp. 113-126.
[27] Riassunto delle diverse ipotesi sulle origini della cultura neolitica
  del Fayyum (EN) (sul sito Faiyum.com).
[28] P. Breunig, K. Neumann, W. Van Neer, "New Research on the Holocene
  settlement and environment of the Chad Basin in Nigeria", in African
  Archeological Revue', 12/2, 1996, pp.111-145 (vedi scheda
  sull'insediamento sul sito dell'Università di Francoforte.

Bibliografia essenziale

- Ammerman, A. J., Cavalli-Sforza L. L., (1984). The Neolithic Transition
  and the Genetics of Populalations in Europe, Princeton University Press
  (vers. it., La transizione neolitica e la genetica di popolazioni in
  Europa, (1986). Trad. di R. Bencivenga. Torino: Bollati Boringhieri ed.
- Childe, V. Gordon, (1925). The Prehistory of European Society (vers. it.,
  Preistoria della società europea, (1966). Trad. di J. P. le Divelec.
  Firenze: Sansoni ed.
- Childe, V. Gordon , (1934). New Light on Most Ancient East: The Oriental
  Prelude to European Prehistory. New York: D. Appleton-Century company
  incorporated.
- Gimbutas, M., (1990). Il Linguaggio della Dea. Mito e culto della Dea
  Madre nell'Europa Neolitica. Milano: Longanesi ed.
- Giusti, F., (1996). La nascita dell'agricoltura (L'evoluzione umana II).
  Roma: Donzelli ed.
- Lubbock, J., (1895). Pre-historic Times as illustrated by Ancient Remains
  and the Manners and Customs of Modern Savages, London: William & Norgate
  Publisher.
- Piccolo, S., (2007). Antiche Pietre: La cultura dei Dolmen nella
  Preistoria della Sicilia sud-orientale. Siracusa: Morrone ed.
- Renfrew, A. Colin, (1987). Archaeology & Language. The Puzzle ofthe
  Indo-European Origins. London: Jonathan Cape Ltd (Publishers).

Voci correlate

- Paleolitico
- Mesolitico
- Preistoria
- Protostoria del Vicino Oriente
- Storia del Vicino Oriente antico
- Culture neolitiche cinesi

Altri progetti

- Wikizionario contiene il lemma di dizionario «neolitico»
- Wikimedia Commons contiene immagini o altri file su neolitico

Collegamenti esterni

- Neolitico, su Open Directory Project, Netscape Communications. (Segnala
  su DMoz un collegamento pertinente all'argomento "Neolitico")
- Dispense del corso di "Preistoria e protostoria europea" presso
  l'Università degli studi di Milano (facoltà di lettere e filosofia, corso
  di laurea in Scienze dei beni culturali) di Laura Seragnoli (2001-2002):
  + Neolitico nel Vicino Oriente (PDF), users.unimi.it.
  + neolitico in Europa e in Italia meridionale (PDF), users.unimi.it.
  + neolitico in Italia centrale (PDF), users.unimi.it.
  + culture del neolitico antico in Italia settentrionale (PDF),
    users.unimi.it.
  + culture del neolitico medio in Italia settentrionale (PDF),
    users.unimi.it.

Età della pietra

Nel sistema delle tre età in cui viene tradizionalmente suddivisa la
preistoria-protostoria, l'espressione età della pietra si riferisce alla
fase dell'evoluzione umana in cui si iniziarono a costruire e usare
utensili ricavandoli da pietre, legno, corno, ossa e conchiglie animali.

La fine di questo periodo, protostoria, viene identificata nella nascita
delle tecniche di lavorazione dei metalli, da cui prendono il nome le
successive età del bronzo ed età del ferro.

L'espressione non si riferisce a un periodo temporale specifico, ma a una
fase dell'evoluzione umana, che giunse al proprio termine in momenti
diversi ed ebbe caratteristiche specifiche diverse in diverse regioni del
globo.

L'età della pietra, che va dalla comparsa dell'uomo (circa due milioni e
mezzo di anni fa) all'8.000-5.000 a.C. (epoca in cui si iniziarono a
forgiare i primi metalli), viene a sua volta tradizionalmente suddivisa nei
tre periodi: Paleolitico, Mesolitico e Neolitico (e talvolta anche nei soli
Paleolitico e Neolitico), in funzione delle tecniche predominanti di
lavorazione dei materiali ed uso degli utensili.

Come il sistema delle tre età in generale, anche il concetto di età della
pietra nacque storicamente nel contesto dello studio archeologico della
storia dell'Europa, del mar Mediterraneo e del Medio Oriente e del Sud-est
asiatico, e la sua applicabilità o utilità con riferimento ad altre zone
del globo (per esempio alle Americhe o all'Australia) è controversa.

Caratterizzazione temporale

L'inizio dell'"età della pietra" coincise con le prime migrazioni delle
specie ominidi dalla savana africana verso l'Europa e il Medio Oriente, fra
i 3 e 4 milioni di anni fa. La lavorazione dei metalli apparve in momenti
diversi in diverse regioni (in genere intorno al VII millennio a.C. in
Medio Oriente e al V in Europa e Africa settentrionale). Il passaggio
dall'età della pietra all'età del bronzo fu in realtà un processo graduale;
per esempio, "Ötzi", l'uomo mummificato del XXXIII secolo a.C., aveva con
sé un'ascia di rame e un coltello di selce. Il periodo di transizione fra
l'età della pietra e quella del bronzo viene anche detto età del rame o
Calcolitico, e si sviluppò in modi e tempi molto diversi in diverse aree
(anche in funzione della disponibilità locale di stagno).

Lo sviluppo umano nell'età della pietra

L'età della pietra copre un immenso arco temporale, nel quale gli esseri
umani dovettero adattarsi anche a importanti mutamenti climatici. Fu
proprio durante l'età della pietra che gli uomini subirono l'evoluzione
morfologica che portò alla specie Homo sapiens sapiens. A partire dal
celebre saggio di John Lubbock Pre-historic Times (1865), questo lungo
periodo viene suddiviso in tre fasi: Paleolitico, Mesolitico e Neolitico.

Paleolitico

Il Paleolitico copre un periodo temporale che va da circa 2 milioni di anni
fa fino alla fine del Pleistocene, 10.000 anni fa (in alcune aree 8.000).

Il Paleolitico inferiore vide lo sviluppo dell'Homo habilis, verso la fine
del Pliocene in Africa; questi antenati dell'uomo moderno svilupparono i
primi utensili noti, i cosiddetti chopper di pietra. Il sito di Olduvai in
Tanzania risale a quest'epoca. Circa un milione e mezzo di anni fa apparve
l'Homo erectus, a cui si attribuisce la Scoperta del Fuoco. Costui raffinò
la costruzione dei chopper, e si espanse verso l'Asia, come testimoniato
dal sito di Zhoukoudian in Cina. A un milione di anni fa circa risalgono i
primi reperti umani in Europa, e le prime testimonianze dell'uso dell'ascia
a mano, un'evoluzione del chopper.

Il Paleolitico medio ebbe inizio circa 200.000 anni fa e viene ricordato
soprattutto per l'avvento (e la successiva scomparsa) degli uomini di
Neanderthal. All'epoca del Paleolitico di mezzo risalgono i primi esempi di
arte preistorica.

Il Paleolitico superiore rappresenta il periodo da 35.000 a 10.000 anni fa
(la fine dell'ultima glaciazione), durante il quale umani già
morfologicamente moderni si diffusero per tutto il pianeta.

Mesolitico

Il Mesolitico va dalla fine dell'ultima glaciazione (circa 12.000 anni fa)
fino a circa 8.000 anni fa. È considerato un periodo di transizione tra il
Paleolitico e la grande trasformazione che avverrà con il Neolitico.

L'uomo del Mesolitico vive sostanzialmente come nel Paleolitico, ma grandi
mutamenti avvengono nell'ambiente naturale. In questo periodo, infatti, la
fine dell'ultima glaciazione (glaciazione Würm) porta a un clima temperato
in tutta Europa e a un graduale innalzamento del livello dei mari, con
conseguenti trasformazioni del territorio che portano gli uomini a cercare
nuove forme di sostentamento.
In questa fase vennero sviluppati utensili microlitici, che testimoniano
una maggiore raffinatezza nella lavorazione dei materiali; presero forma
insediamenti organizzati basati sulla pesca; e probabilmente in questo
periodo avvenne l'addomesticazione del cane.

Neolitico

Il Neolitico fu caratterizzato dalla nascita dell'agricoltura (la
cosiddetta "rivoluzione neolitica"), lo sviluppo di tecniche per la
realizzazione di vasellame di argilla, e la formazione di insediamenti più
grandi e complessi, come Çatal Hüyük e Gerico. Le prime culture neolitiche
apparvero intorno all'VIII millennio a.C. nella zona della cosiddetta
Mezzaluna Fertile, per poi diffondersi verso il Mediterraneo, la valle
dell'Indo, la Cina e il Sudest asiatico.

Lo sviluppo dell'agricoltura portò alla realizzazione di nuovi strumenti di
pietra, inclusi utensili per arrotare lame e tagliare legna. In questo
periodo furono anche erette le prime costruzioni di grandi dimensioni,
incluse primitive torri e mura (per esempio quelle di Gerico) e luoghi di
culto (per esempio Stonehenge). Queste opere testimoniano la capacità degli
uomini dell'epoca di cooperare in grandi gruppi; è controverso se questo
fatto, a sua volta, sia da considerarsi conseguenza dell'emergere di
gerarchie sociali.

Nel Neolitico presero anche forma le prime attività commerciali,
testimoniate dai ritrovamenti di materiali a centinaia di chilometri dal
luogo di provenienza naturale. Il sito di Skara Brae, nelle isole Orcadi, a
nord ovest della Scozia, rappresenta uno dei più importanti esempi di
villaggio neolitico europeo. Vi si trovano letti di pietra, scaffali, e
persino una rudimentale latrina collegata a un torrente.

La vita dell'età della pietra

Nel Paleolitico e Mesolitico gli esseri umani furono
cacciatori-raccoglitori. Erano apprezzate le interiora come fegato, reni e
cervella. Più raro era il consumo di vegetali ricchi di carboidrati come
legumi e cereali, e di latte animale. Gli studi moderni indicano che i due
terzi del fabbisogno di calorie degli esseri umani dell'età della pietra
era ricavato dalla carne.¹ Si ritiene che il consumo di lipidi fosse
paragonabile a quello odierno, ma con un diverso rapporto fra Omega-6 e
Omega-3 (circa 3:1 contro il 12:1 dell'uomo moderno).

Verso la fine dell'ultima glaciazione (da 15.000 a 9.000 anni fa),
un'estinzione su grande scala dei grandi mammiferi (la megafauna) ebbe
luogo in Asia, Europa, Nordamerica e Australia. Questo evento costrinse gli
esseri umani a una modifica radicale delle loro abitudini alimentari,
portando all'avvento dell'agricoltura.

Abitazioni e altre costruzioni

Le prime costruzioni degli uomini preistorici sono probabilmente quelle
erette dall'Homo abilis, circa due milioni di anni fa, nell'Africa
orientale; si trattava di semplici ripari di pietra e rami di alberi. Una
disposizione circolare di pietre di questo tipo è stata trovata a Terra
Amata, vicino a Nizza in Francia. Altre abitazioni primitive sono state
trovate in diverse regioni del globo; tra le altre:

- una struttura simile a una tenda, in una caverna vicino alla grotte du
  Lazaret, sempre nella zona di Nizza;
- una struttura con un tetto sostenuto da tronchi, con muri di argilla e
  pietra, a Dolni Vestonice, Cecoslovacchia, datato intorno al XXIII
  millennio a.C.
- capanne fatte con ossa di mammuth in diverse zone dell'Europa orientale e
  della Siberia (le popolazioni che realizzarono queste costruzioni erano
  specializzate nella caccia al mammuth); erano presenti nella valle del
  Dniepr in Ucraina, nella Moravia e nella Polonia meridionale
- tombe megalitiche suddivise in stanze e dolmen erano realizzate
  sovrapponendo grandi massi; costruzioni di questo tipo sono diffuse in
  tutta Europa. In alcune di queste tombe sono stati trovati strumenti di
  rame e bronzo (a dimostrazione dell'impossibilità di suddividere in modo
  netto le "tre età")

Arte

Incisioni rupestri

Le incisioni rupestri o graffiti, apparse nel neolitico, sono immagini
incise sulla pietra con rudimentali scalpelli o altri utensili del genere.
Molti esempi di graffiti sono disegni astratti o simbolici, che svolgevano
forse un ruolo di comunicazione concettuale prima dell'avvento della
scrittura. Ne sono stati trovati esempi in Asia (per esempio a Bhimbetka in
India), Nordamerica (nella valle della Morte), Sudamerica (Cumbe Mayo,
Perù) ed Europa (per esempio le incisioni rupestri di Alta in Norvegia e
Svezia) sebbene il più vasto sito continentale di incisioni rupestri si
trovi anche in Italia, in val Camonica, opera del popolo dei Camuni.

Pittura rupestre

Le pitture rupestri, in genere eseguite sulle pareti delle caverne, erano
tipicamente immagini più naturalistiche rispetto ai graffiti. Nel
Paleolitico non erano rappresentati gli animali di cui gli esseri umani si
cibavano (per esempio nella grotta di Lascaux frequentata da cacciatori di
renne, non ci sono rappresentazioni di questi animali), ma quelli che
potevano rappresentare ideali di forza (per esempio rinoceronti e grandi
felini, come nella grotta di Chauvet, ma soprattutto animali suggeriti
dalla conformazione delle rocce nelle caverne. Gli animali non venivano
rappresentati nel paesaggio in cui vivevano, mancano infatti gli alberi, le
tane, ma la natura veniva immaginata e suggerita proprio dalla
conformazione delle rocce, con cui gli artisti paleolitici hanno giocato
per dare rilievo e profondità alle loro opere² . Per lo studioso Denis
Vialou questa separazione degli animali dai loro territori indica
un'astrazione figurativa dell'arte del Quaternario dove la natura è
sottintesa come orizzonte immaginario.³ Inoltre l'adattare le figurazioni
alla forma delle sale e delle gallerie delle grotte, ai loro volumi
rocciosi, alle fessure della roccia, risponde al desiderio di animare le
grotte. Le grotte profonde erano illuminate con lucerne in pietra (ne sono
state ritrovate 34 a Lescaux con residui di combustione di ginepro e resine
fossili), con torce e venivano accesi fuochi. Secondo Lorblanchet quello
che prendeva vita era il tempo psichico e culturale dei gruppi che le
frequentavano: le immagini evocate dalle raffigurazioni forse esprimevano
le visioni cosmologiche dei loro creatori, probabilmente la memoria
culturale delle genti che per lunghissimi tempi le hanno frequentate.
Talvolta venivano anche tracciati semplici segni e singoli punti. I
soggetti umani sono più rari, ad eccezione delle rappresentazioni delle
vulve femminili; in alcuni siti, soprattutto Magdaleniani, intorno al
18.000 a.C., sono state trovate rappresentazioni di figure metà uomo e metà
animale, che sono state interpretate come stregoni. Una rappresentazione
umana stilizzata diffusa in diverse regioni del mondo è anche l'impronta
della mano (intinta nella pittura e poi appoggiata alla parete rocciosa).
Le più importanti pitture rupestri ritrovate sono probabilmente quelle
della Grotta Chauvet, nel dipartimento francese di Ardèche; sono datate
intorno al XXXI millennio a.C. Celebri sono anche le pitture rupestri della
grotta di Altamira, in Spagna (fra 14.000 e 12.000 anni a.C.), in cui
appaiono, tra l'altro, i bisonti, e le grotte di Lascaux, in Dordogna,
dette la "Cappella Sistina della preistoria" per la ricchezza delle pitture
(15000-10000 a.C.). Al periodo Neolitico [tra i 6.000 e i 5.000 addietro]
appartiene il grande complesso di pitture parietali della grotta dei Cervi
di Porto Badisco [Italia], scoperta nel 1970,comprendente un eccezionale
repertorio iconografico in quanto nuove formule grafiche e nuovi modelli
pittorici, estetici, concettuali, ne fanno la manifestazione pittorica
parietale più importante di questo periodo in Europa. Espressione pittorica
di civiltà agricolo-pastorali, nella grotta sono presenti immagini
figurative di scene di caccia al cervo, tendenti ad un accentuato
schematismo, ed in prevalenza pittogrammi, in ocra rossa e guano nero
subfossile di pipistrello, raffigurati in forme geometriche
emblematico-astratte, a carattere simbolico, mitico-magico, sostanzialmente
di difficile quanto impossibile decifrazione, anche se alcuni di essi
ricorrono in tutto il mondo arcaico.

L'esempio più notevole di pitture rupestri del Mesolitico sono i "guerrieri
in marcia" a Cingle de la Mola, Provincia di Castellón (Spagna) (7000-4000
a.C.), realizzati probabilmente sputando i pigmenti colorati sulla roccia.⁴

Nella maggior parte dei casi, le pitture non si trovano in aree abitate; il
loro significato rimane ignoto, ma si è ipotizzato che fossero create
durante rituali stagionali.⁵

Rituali e credenze religiose

I moderni studi sui reperti dell'età della pietra hanno rafforzato
l'ipotesi che gli uomini preistorici si dedicassero a un certo numero di
attività non correlate con il procacciamento del cibo o altri scopi
pratici, e probabilmente dotate di valenza rituale e proto-religiosa. Oltre
alle forme d'arte menzionate sopra, è probabile che venissero praticati
riti funebri, danze e riti di iniziazione.⁶

Civiltà dell'età della pietra

Culture dell'età della pietra ancora esistenti

Parte delle teorie sviluppate dagli studiosi circa le abitudini e la
cultura degli uomini dell'età della pietra derivano anche dallo studio
antropologico di popolazioni ancora esistenti che non sono mai giunte a
conoscere l'uso del metallo (o vi sono giunte solo in tempi recenti, in
seguito al contatto con altre culture). Esempi di popolazioni di questo
tipo si trovano in Papua Nuova Guinea, nelle isole Andamane e Nicobare, in
India, in Africa e in Sudamerica.

L'età della pietra nella cultura di massa

In senso informale, l'espressione "età della pietra" viene spesso usata per
riferirsi a popoli o gruppi di persone che vivono in condizioni
relativamente primitive. La frase inglese "bomb them back into the Stone
Age" ("bombardarli fino a farli tornare all'età della pietra") si riferisce
a un attacco militare massiccio con distruzione di tutte le infrastrutture
su cui si basa la tecnologia moderna.

Nell'immaginario collettivo l'età della pietra viene spesso associata allo
stereotipo del cavernicolo, rappresentato per esempio dai personaggi dei
fumetti di B.C. o dei cartoni animati degli Antenati.

L'episodio "L'età preisterica" della serie A tutto reality - Azione! si
basa sull'età della pietra.

Note

[1] "Diet and Eating Habits in the Stone-Age," annecollins.com.
[2] Lorblanchet, M., 1995, Les grottes ornees de la prehistoire. Noveaux
  regards, Paris Errance
[3] Vialou, D.,1992, La Preistoria, Milano Rizzoli
[4] "Paleolithic, Mesolithic and Neolithic Art" (lecture 2, Rice
  University, Houston, Texas, 2 settembre 1998).
[5] M. Hoover, "Art of the Paleolithic and Neolithic Eras," da Art History
  Survey 1, San Antonio College
[6] Burial and mysticism in prehistory

Bibliografia

- Cristopher Scarre (a c. di), Past Worlds: The Times Atlas of Archaeology.
  Times Books, Londra 1988. ISBN 0-7230-0306-8
- Kathy D. Schick e Nicholas Toth, Making Silent Stones Speak: Human
  Evolution and the Dawn of Technology. Simon & Schuster, New York 1993.
  ISBN 0-671-69371-9

Altri progetti

- Wikiquote contiene citazioni sull'età della pietra
- Wikimedia Commons contiene immagini o altri file sull'età della pietra

Collegamenti esterni

- (EN) L'Età della Pietra presso history-world.org, history-world.org.
- (EN) Critica al concetto di "Età della Pietra", thestoneage.org.
- Tavola dell'evoluzione geologica dell'Italia, della successione delle
  glaciazioni e del succedersi delle culture umane Tavola delle glaciazioni
  e delle culture umane

Migrazioni umane preistoriche

Per migrazioni dell'uomo si intende la diffusione umana sulla superficie
terrestre e lo studio di questa su basi principalmente antropologiche,
genetiche, linguistiche e socio-culturali.

La diffusione si riferisce sia all'uomo in senso lato, ovvero ominidi
progenitori nostri, classificabili sotto diversi generi tassonomici che
originarono in Africa all'inizio dell'era quaternaria, sia all'uomo
moderno, Homo sapiens. Questi studi rientrano in una porzione fondamentale
dello studio e nella comprensione della preistoria.
La maggior parte del lavoro sperimentale tende a convalidare le teorie Out
of Africosa I e Out of Africa II, rispettivamente e principalmente relative
all'esodo dal continente africano, in una prima antica ondata dell'Homo
erectus, ed in una seconda, molto più recente, dell'Homo sapiens.

Parte del lavoro riguardante le migrazioni sapiens si basa in buona parte
sulle acquisizioni recenti della genetica e della linguistica, in
particolare sugli studi di Luigi Luca Cavalli-Sforza e sulle tassonomie
linguistiche relazionate alla parentela genetica, di Merritt Ruhlen. Le
tecnologie recenti di analisi genetica hanno permesso il tracciamento, con
buone probabilità di coerenza al vero delle linee ereditarie materne e
paterne, tramite lo studio del genoma mitocondriale, trasmesso
matrilinearmente, e del genoma del cromosoma Y, patrilineare.

Prime migrazioni presapiens

L'ipotesi Out of Africa I è l'ipotesi paleoantropologica dominante tra le
teorie che tendono a descrivere le prime migrazioni umane avvenute, ad
opera dell'Homo erectus, da 1,8 a 1,3 milioni di anni fa.

Due milioni e seicentomila anni fa l'uomo esce dalla nicchia ecologica
principale dei primati, prevalentemente tropicale. Il fatto che una specie
di scimmia catarrina (di preferenza erbivora) entri in competizione coi
carnivori, sembra in prima ipotesi associabile allo sviluppo della cultura,
cioè di un insieme di conoscenze gruppali acquisite e trasmissibili alla
progenie. Il comportamento carnivoro pone le basi per una diffusione della
specie sul territorio e quindi per una serie di migrazioni successive. La
prima evidenza sicura di una migrazione fuori dall'Africa di H.erectus
risale a 1,7 milioni di anni fa¹ .

Si ipotizza che i primi membri del genere Homo, cioè Homo ergaster, Homo
erectus e Homo heidelbergensis, circa 2 milioni di anni fa, migrarono
dall'Africa durante il Pleistocene inferiore, probabilmente a causa del
funzionamento della pompa sahariana, e si dispersero per la maggior parte
del vecchio mondo, arrivando fino a sud-est asiatico.

  La teoria della pompa del Sahara è un'ipotesi che spiega come la flora e
  la fauna migrarono tra Eurasia e Africa, attraverso un ponte di terra
  levantina. La teoria osserva che lunghi periodi di piogge abbondanti,
  periodi pluviali della durata di molte migliaia di anni, in Africa sono
  associati ad una fase "Sahara umido" durante la quale grandi laghi e
  fiumi poterono esistere con conseguenti cambiamenti faunistici nella
  zona. Indipendentemente dalla aridità del Sahara, la migrazione lungo il
  corridoio fluviale s'interrupe quando, durante una fase desertica,
  1,8-0,8 milioni d'anni fa, il Nilo cessò di scorrere completamente,
  limitandosi a scorrere solo temporaneamente in altri periodi, causa
  sollevamento geologico (Swell nubiano) della regione.

In dettaglio si ipotizzano due periodizzazioni:

- un primo periodo umido, restringendo le latitudini del deserto, ha
  consentito la colonizzazione dei territori orientali al Sahara e del
  Nordafrica² ;
- un successivo periodo più secco ha indotto la colonizzazione del resto
  dell'Africa subsahariana³ .

Se la colonizzazione dell'Asia ha seguito presumibilmente le direttrici del
Sinai e dello Yemen, per quanto riguarda la colonizzazione dell'Europa i
dati probabilmente non sono ancora sufficienti⁴ . Tra 1,8 e 1,6 milioni di
anni fa non ci furono periodi nei quali il livello del mare si abbassò
talmente da formare un passaggio nello Stretto di Gibilterra o nel Canale
di Sicilia, ed è ancora azzardato ipotizzare a questo stadio evolutivo lo
sviluppo di una capacità di navigazione. Quindi è da considerare il
passaggio dalla Turchia o dal Caucaso.

La data di dispersione originaria oltre l'Africa coincide praticamente con
la comparsa di Homo ergaster nei reperti fossili, e la comparsa degli
strumenti litici Olduwaiani. Siti chiave per questa prima migrazione fuori
dell'Africa sono Riwat, in Pakistan (1,9 Ma), Ubeidiya nel Levante (1,5 Ma)
e Dmanisi nel Caucaso (1,7 Ma).

La Cina è stata popolata più di un milione di anni fa⁵ ; manufatti in
pietra di 1,66 Ma son stati rinvenuti nel bacino del Nihewan. Utensili di
pietra trovati presso il sito Xiaochangliang sono stati datati a 1,36
milioni di anni fa. I reperti archeologici sito di Xihoudu nella provincia
dello Shanxi datano la prima utilizzazione del fuoco di Homo erectus,
datata 1,27 Ma⁵ .

Il Sud-Est asiatico (Giava) è stato raggiunto circa 1,7 milioni di anni fa
(Meganthropus).L'Europa occidentale è stata per la prima volta popolata
circa 1,2 milioni di anni fa (Atapuerca).

Si è suggerito che l'Homo erectus possa avere costruito zattere e navigato
oceani, una teoria che ha sollevato dubbi e polemiche⁶ .

Le diverse ondate migratorie di H.erectus ebbero esiti differenti, potendo
determinare sia l'occupazione effimera del nuovo territorio che una
colonizzazione stabile. Questo condiziona un quadro archeologico, che si
presenta di complessa lettura: per tal motivo vi sono diverse tesi con
differenti gradi di verosimiglianza, su quale e quante specie di Homo
abbiano migrato, nonché sul quando e sul dove. Alcuni studiosi, per
esempio, ipotizzano che il soggetto di tali migrazioni sia Homo ergaster e
che Homo erectus sia autoctono dell'Asia, poi migrato in Africa (ipotesi
dell'origine euroasiatica). Questa tesi per spiegare alcuni ritrovamenti
litici in Asia, che infrangono l'ipotesi che la cultura bifacciale sia
automaticamente di appartenenza erectus.

Secondo altre tesi, H.erectus viveva in Africa orientale, poi migrato in
Asia e Nordafrica e solo successivamente ha colonizzato il resto
dell'Africa.

Seconde migrazioni sapiens

Esistono teorie più o meno condivise sulle origini dell'uomo contemporaneo.
Esse riguardano il rapporto tra gli uomini moderni e gli altri ominidi.

L'origine africana dell'Homo sapiens è il modello paleoantropologico
dominante tra le teorie che tendono a descrivere l'origine e le prime
migrazioni umane dell'anatomicamente moderno.
È conosciuta anche come ipotesi dell'origine unica, fuori dall'africa,
ipotesi africana, teoria della migrazione dall'Africa (dall'inglese Out of
Africa o Out of Africa 2), origine africana recente, ipotesi di un'origine
unica e recente (RSOH dall'inglese recent single-origin hypothesis), Teoria
del rimpiazzo (dall'inglese Replacement Hypothesis).
L'ipotesi dell'origine unica, propone che gli uomini moderni si siano
evoluti in Africa⁷ e che siano poi migrati all'esterno sostituendo quegli
ominidi che erano in altre parti del mondo.
Su di essa sussistono vastissime evidenze paleoantropologiche, date da
diverse migliaia di ritrovamenti fossili, archeologiche⁸ , linguistiche⁹ ,
climatologiche (modificazioni climatiche e conseguenti selezioni della
popolazione), genetiche (mtDNA e nucleare, in particolare Aplogruppi del
cromosoma Y)¹⁰ ¹¹ ¹² ¹³ ¹⁴ ¹⁵ ¹⁶ ¹⁷ .
I dati molecolari condotti mediante marcatori non ricombinanti, come il DNA
mitocondriale, sostengono questa ipotesi. L'analisi filo-geografica ha
infatti mostrato che il popolamento da parte dell'uomo moderno dei
continenti è proceduto ad ondate successive a partire dal continente
africano.

Dettagli sulle migrazioni sapiens

È opportuno sottolineare che la velocità della migrazione è stata calcolata
in 1 km all'anno via terra e 3–4 km annui lungo le coste. La descrizione,
anche se probabile, è del tutto ipotetica e parziale.

- forse 70-75 000 anni fa (comunque in epoca da precisare) dall'Africa del
  Nordest parte un'espansione che segue la costa meridionale dell'Asia fino
  all'India ed al Sud Est asiatico
- dal SudEst asiatico partono due rami: uno verso Nord, in Cina (67 000
  anni fa), Vietnam sempre solo sulla costa
- l'altro ramo si dirige a Sud fino alla Nuova Guinea e l'Australia(60
  000-55 000 anni fa).
- navigano lungo la costa Est dell'Asia verso Nord,
- tra 50-30 000 anni fa si ha il primo passaggio della Beringia, (non si sa
  se per via di terra o per navigazione in quanto la Beringia è rimasta
  emersa solo tra 25 e 10 000 anni fa). Inizia quindi il popolamento delle
  Americhe.
- inizia il popolamento dell'Asia centrale.
- 45-40 000 anni fa, ha inizio il popolamento del Medio Oriente a partire
  dall'Asia del Sud e dall'Africa nordorientale.
- verso 40 000 anni fa ha inizio il popolamento dell'Europa dal SudEst
  (Medioriente) e dall'Est (Asia).¹⁸ .
- 25-10 000 anni fa ulteriore popolamento dell'Africa a Nord dell'Equatore
- il Nord del Medio Oriente viene occupato da una popolazione in partenza
  dalla Turchia e successivamente dalla regione kurgan, ambedue parlanti
  lingue indoeuropee e ambedue dirette in Europa.
- l'ultima grande espansione è quella delle lingue altaiche che, cominciata
  2300 anni fa, continua fin quasi ai nostri giorni, sostituendo le lingue
  indoeuropee che erano parlate precedentemente in Asia centrale e in
  Turchia

Note

[1] Antón SC, 2003. Natural history of Homo erectus Yearbook of Physical
  Anthropology, 46,126-170.
[2] McCauley JF, Breed C, Schaber GG, 1997. The Sahara paleodrainages
  SIR-C/X-SAR Flight.
[3] Foley RA, Lahr MM, 2007. Rethinking the human revolution in Mellars P,
  Stringers C, Bar-Yosef O, Boyle K, MdCondal Institute, Cambridge.
[4] Fleagle 2010.
[5] Rixiang Zhu, Zhisheng An, Richard Pott, Kenneth A. Hoffman,
  Magnetostratigraphic dating of early humans in China (PDF), in Earth
  Science Reviews, vol. 61, 3-4, giugno 2003, pp. 191–361,
  Bibcode:2003ESRv...61..191A, DOI:10.1016/S0012-8252(02)00110-1.
[6] Bednarik RG, Seafaring in the Pleistocene, in Cambridge Archaeological
  Journal, vol. 13, nº 1, 2003, pp. 41–66, DOI:10.1017/S0959774303000039.
ScienceNews summary
[7] I. McDougall, F. H. Brown e J. G. Fleagle, Stratigraphic placement and
  age of modern humans from Kibish, Ethiopia, in Nature, vol. 433, nº 7027,
  2005, pp. 733–736, DOI:10.1038/nature03258, PMID 15716951.
[8] Calvin William H. 2004, A Brief History of the Mind. Cap. 9 From Africa
  to Everywhere.
[9] Atkinson, Quentin D. 2010-2011, Phonemic Diversity Supports a Serial
  Founder Effect Model of Language Expansion from Africa
[10] <i sub-clades L3b d, L3e e L3f, per esempio, sono chiaramente di
  origine africana, mentre l'aplogruppo N è apparentemente di origine
  euroasiatica>"A Model for the Dispersal of Modern Humans out of Africa"
[11] <la presenza degli aplogruppi N1 e J in Tanzania suggerisce una
  introgressione dal Medio Oriente o l'Eurasia in Africa orientale, dedotta
  da precedenti studi su altre popolazioni in Africa orientale>"Whole-mtDNA
  Genome Sequence Analysis of Ancient African Lineages"
[12] <Lo scenario di un'introgressione in Africa è sostenuto da un'altra
  caratteristica della filogenesi del DNA mitocondriale. Il parente
  Euroasiatico dell'aplogruppo M (l'aplogruppo N) che ha una età molto
  simile a M e nessuna indicazione di origine africana>"The mtDNA Legacy of
  the Levantine Early Upper Palaeolithic in Africa"
[13] "YAP insertion signature in South Asia"
[14] "Mitochondrial DNA structure in the Arabian Peninsula"
[15] <I due macroaplogruppi M ed N, che hanno colonizzato l'Eurasia, non è
  del tutto certo fossero già presenti in Africa prima della loro uscita da
  quel continente.>"Mitochondrial lineage M1 traces an early human backflow
  to Africa"
[16] "Harvesting the fruit of the human mtDNA tree"
[17] "New binary polymorphisms reshape and increase resolution of the human
  Y chromosomal haplogroup tree"
[18] Luigi Luca Cavalli-Sforza, Geni, popoli e lingue, Adelphi, IX
  Edizione, 2008, pag 105, 224-225)

Bibliografia

- Giuliana Andreotti, Scorci di uomini in movimento: Migrazioni,
  pellegrinaggi, viaggi, Trento, Artimedia-Trentini, 2006.
- Ruhlen Merritt, Origine delle lingue (L'), Milano, Adelphi, 2001 ISBN
  978-88-459-1630-4
- A.W.F. Edwards and Luigi Luca Cavalli-Sforza. 1964. Reconstruction of
  evolutionary trees. pp. 67–76 in Phenetic and Phylogenetic
  Classification, ed. V. H. Heywood and J. McNeill. Systematics Association
  pub. no. 6, London.
- Luigi Luca Cavalli-Sforza and A.W.F. Edwards. 1965. Analysis of human
  evolution. pp. 923–933 in Genetics Today. Proceedings of the XI
  International Congress of Genetics, The Hague, The Netherlands,
  September, 1963, volume 3, ed. S. J. Geerts, Pergamon Press, Oxford.
- Luigi Luca Cavalli-Sforza and A.W.F. Edwards. 1967. Phylogenetic
  analysis: models and estimation procedures. American Journal of Human
  Genetics 19:233-257.
- Luigi Luca Cavalli-Sforza and W. F. Bodmer. The Genetics of Human
  Populations, San Francisco, W. H. Freeman, 1971 (reprinted 1999 by Dover
  Publications).
- Luigi Luca Cavalli-Sforza and M. Feldman. Cultural Transmission and
  Evolution. Princeton, Princeton University Press, 1981.
- Luigi Luca Cavalli-Sforza, A.J. Ammerman. La transizione neolitica e la
  genetica di popolazione in Europa. Boringhieri, 1986.
- Luigi Luca Cavalli-Sforza, Paolo Menozzi, Alberto Piazza. The History and
  Geography of Human Genes. Princeton, Princeton University Press, 1994.
- Luigi Luca Cavalli-Sforza, Paolo Menozzi, Alberto Piazza. Storia e
  geografia dei geni umani. Milano, Adelphi, 1997. ISBN 88-459-1336-8
- Luigi Luca Cavalli-Sforza. Geni, Popoli e Lingue. Adelphi, 1996.
- Luigi Luca Cavalli-Sforza. L'evoluzione della cultura. Milano, Codice
  edizioni, 2004.
- Luigi Luca Cavalli Sforza. Il caso e la necessità - Ragioni e limiti
  della diversità genetica. Roma, Di Renzo Editore, 2007. ISBN
  88-8323-165-1
- Alfonso Giordano, Movimenti di popolazione. Una piccola introduzione,
  Roma, LUISS University Press, 2015. 978-88-6105-188-1

Voci correlate

- Emigrazione
- Immigrazione
- Migrazione
- Nomadismo

Evoluzione umana

Per teoria dell'evoluzione umana, antropogenesi o ominazione, si intende il
processo di origine ed evoluzione dell'Homo sapiens come specie distinta e
la sua diffusione sulla Terra. In senso tassonomico, riguarda, oltre al
genere Homo, tutte le specie dei sette generi della sottotribù degli
Hominina, di cui siamo gli unici rappresentanti viventi. Tale studio è
interdisciplinare, includendo la fisiologia, la primatologia,
l'archeologia, la geologia, la linguistica e la genetica.

Il processo evolutivo, riconosciuto e attestato, ha evidenziato che la
famiglia Hominidae si è evoluta da una popolazione di primati stanziatisi
nel Rift africano, progenitori comuni agli scimpanzé circa 5-6 milioni di
anni fa e che 2,3-2,4 milioni di anni fa il genere Homo si sia
differenziato da Australopithecus.

Homo erectus si è poi diffuso in tutto il mondo (fenomeno chiamato Out of
Africa I¹ ) circa due milioni di anni fa, creando anche delle specie
locali, come l'Uomo di Neandertal in Europa. L'uomo anatomicamente moderno
ricalca queste orme, avendo avuto sviluppo anch'egli in Africa, circa
200.000 anni fa, e successivamente (50.000 anni fa) anch'esso ugualmente
migrato nei vari continenti (Out-of-Africa 2).

Due sono le ipotesi riguardanti questo periodo: o l'uomo moderno ha
progressivamente sostituito Homo erectus in Asia e H. neanderthalensis in
Europa (vedi la teoria dell'Ipotesi africana); oppure che Homo erectus,
lasciata l'Africa 2.000.000 di anni fa, diventò Homo sapiens in diverse
parti del mondo² (teoria detta "alternativa multiregionale").

Prima dell'uomo

L'evoluzione della vita sulla Terra, a quanto noto, parte circa 4,5
miliardi di anni fa. Circa 85 - 95 milioni di anni fa, durante il Cretaceo,
proseguendo per un albero filogenetico che affonda le radici alle origini
della vita, alcuni appartenenti alla classe dei mammiferi, nel superordine
degli Euarchontoglires, si divisero dal gruppo dei Laurasiatheria (la
precedente teoria che postulava l'ordine degli insettivori come nostri
progenitori è stata aggiornata sulla base di dati biomolecolari riducendone
il grado di parentela evolutiva e ponendoli su un ramo collaterale); da
esso ebbe origine il ramo dei primati, ordine di cui fanno parte con l'uomo
tutte le scimmie. Nel Miocene, da appartenenti a questa classe, 18 ma, (con
Proconsul, un arboricolo e frugivoro candidato ad entrare nella
biforcazione evolutiva) si diramarono le scimmie antropomorfe, (gibbone 18
ma, Kenyapithecus 12-14 ma, orango 14 ma, gorilla 7 ma, scimpanzé e bonobo
3-5 ma), riunite con l'uomo in un'unica famiglia. Ardipithecus ramidus e
Ardipithecus kadabba paiono essere anelli importanti nella transizione ad
australopiteco, mentre Kenyanthropus platyops sembra fondamentale per
spiegare la successiva transizione ad Homo.

Secondo un recente studio³ l'andatura bipede è molto più antica di quanto
si pensasse. Alcuni fossili di Morotopithecus bishopi, un primate
arboricolo vissuto circa 21 milioni di anni fa in Uganda, presentano nella
struttura dello scheletro e delle vertebre forti analogie con le
caratteristiche che nell'essere umano consentono di assumere la posizione
eretta. Queste analogie potrebbero essere dovute a convergenza evolutiva,
giacché lo stato attuale delle conoscenze (anche a causa della
frammentarietà dei resti fossili) non permette di chiarire questo dubbio.

Ominidi

Circa 15-20 milioni di anni fa, gli ominidi continuarono a colonizzare
ambienti di foresta tropicale ma iniziarono anche a frequentare le savane
in cerca di cibo. Una delle ipotesi sostiene che la pressione selettiva
favorì quegli individui capaci di ergersi sugli arti posteriori potendo
così, ad esempio, avvistare in anticipo un predatore. Iniziò così
l'evoluzione fisiologica e poi culturale di questi primati che li condusse
anche ad afferrare, trasportare, scegliere cibo e altri oggetti.

Scala in migliaia di anni
Fonti: - -
- Pierolapithecus catalaunicus (13 ma) [specie ancora in fase di studio]
  + "Pau"
- Oreopithecus bambolii (8,5 ma) [anche se la sua appartenenza al ramo
  umano è controversa]
  + "Proto" e "Sandrone"
- Sahelanthropus tchadensis (fra 7 e 6 ma)
  + "Toumaï"

Ardipithecus

- Ardipithecus kadabba (fra 6 e 5,5 ma)
- Ardipithecus ramidus (4,5 ma)

Australopitechi e forme affini

Le specie che si attribuivano al genere australopiteco, cioè le scimmie
dell'emisfero australe che quasi sicuramente vissero in Tanzania ed in
Etiopia per almeno 3 milioni di anni, finché non si estinsero circa 1
milione di anni fa, sono suddivise in tre diversi generi (alcuni testi non
riconoscono ancora il genere Paranthropus, fanno afferire P.tugenensis al
genere Orrorin, ed altre tassonomie vengono ipotizzate). Gli hominini ad
esse appartenenti in generale non si riteneva fossero capaci di costruire
utensili ma solo di utilizzare ciottoli per scopi semplici come spezzare o
percuotere. Facevano vita di gruppo, davano la caccia ad animali di piccola
stazza e raccoglievano uova e semi.

Successivamente a queste prime ipotesi, artefatti in pietra lavorata simili
a quelli della tecnologia olduvaiana furono ritrovati assieme ai fossili di
A. garhi e datati tra 2,5 e 2,6 milioni di anni.⁴ Questi utensili paiono
più antichi di quelli utilizzati dall'Homo habilis,⁴ ritenuto un possibile
antenato diretto dei moderni hominini. Questi utensili piuttosto grezzi
mancano ancora della tecnica che si sarebbe vista nelle più tarde forme
dell'Olduvaiano e dell'Acheuleano. Nella zona del fiume Auasc nella
depressione desertica dell'Afar etiopico, Jean de Heinzelin, dell'Institut
Royal des Sciences Naturelles de Belgique, ha scoperto numerosi resti di
animali con evidenti segni lasciati da utensili. S'ipotizza così che A.
garhi avesse già quelle prerogative del genere Homo, come la macellazione
sistematica delle prede, che non si ritenevano esistenti prima di 1,8
milioni di anni fa. Ulteriori ritrovamenti a Bouri, in Etiopia, hanno
rilevato circa 3.000 utensili in pietra datati a circa 2,5 milioni di anni
fa, in piena epoca "australopitecina".

Praeanthropus

- Praeanthropus tugenensis o Orrorin tugenensis (6 ma)
- Praeanthropus anamensis o Australopithecus anamensis (4 ma)
- Praeanthropus bahrelghazali o Australopithecus bahrelghazali (fra 3,5 e 3
  ma)
- Praeanthropus africanus o Australopithecus africanus (fra 3 e 2 ma)
  + Bambino di Taung

Paranthropus

- Paranthropus aethiopicus o Australopithecus aethiopicus (2,5 ma)
- Paranthropus robustus o Australopithecus robustus (fra 2 e 1,5 ma)
- Paranthropus boisei o Australopithecus boisei (fra 1,7 e 1,4 ma)

Australopithecus

- Australopithecus afarensis (fra 4 e 3 ma)
  + "Lucy" (3,2 ma)
- Australopithecus platyops o Kenyanthropus platyops (3,5 ma)
- Australopithecus garhi (2,5 ma)
- Australopithecus sediba (2 ma)

Genere Homo

La prima specie del genere Homo conosciuta è l'Homo habilis (ca 2 ma).
Ancora molto simile all'australopiteco, l'Homo habilis viene già ritenuto
uomo per le sue abilità manuali: utilizzava infatti strumenti rudimentali
per la caccia.

Un'evoluzione arriva con Homo erectus (ca 1 - 1,5 ma). L'erectus ha
posizione eretta e una maggior capacità intellettiva, testimoniata anche
dal maggior sviluppo della tecnologia rispetto a Homo habilis.

- Homo habilis (fra 2,5 ed 1 ma)
- Homo rudolfensis (2 ma)
- Homo georgicus (1,8 ma)
- Homo ergaster (fra 2 ed 1 ma)
  + Ragazzo di Turkana
- Homo erectus (fra 2 ma)
  + "Argil", o Uomo di Ceprano
- Homo antecessor (800.000 anni fa)
- Homo heidelbergensis (fra 600.000 e 200.000 anni fa)
- Homo neanderthalensis (fra 250.000 e 30.000 anni fa)
- Homo floresiensis (da 95.000 a 18.000 anni fa)
- Homo sapiens (da 200.000 anni fa ad oggi)

Nel 2013 un team internazionale di ricercatori coordinato dal
paleoantropologo Lee Berger, ha ritrovato fossili di un nuovo antenato
dell'uomo. La nuova specie di ominide, che presenta caratteristiche
intermedie tra Australopithecus e Homo, è stata scoperta in Sudafrica,
nella Dinaledi Chamber, caverna facente parte del complesso delle Rising
Star cave. La specie è stata ufficialmente descritta nel 2015 con la
denominazione di Homo naledi. La dislocazione dei resti ha fatto pensare
che si trattasse di una tomba, dando testimonianza della più antica pratica
funeraria.⁵

Tabella comparativa del genere Homo

  I nomi delle specie in grassetto indicano l'esistenza di numerosi
  fossili.

Note

[1] Out of Africa I
[2] Origins of Modern Humans: Multiregional or Out of Africa?
[3] Filler AG. Homeotic Evolution in the Mammalia: Diversification of
  Therian Axial Seriation and the Morphogenetic Basis of Human Origins.
  PLoS ONE 2007; 2(10): e1019. doi:10.1371/journal.pone.0001019
[4] de Heinzelin J, Clark JD, White T, Hart W, Renne P, WoldeGabriel G,
  Beyene Y, Vrba E. (1999). Environment and behavior of
  2.5-million-year-old Bouri hominids. Science. 284(5414):625-9. PMID
  10213682
[5] (EN) Lee Roger Berger, John Hawks, Darryl J. de Ruiter, Steven E.
  Churchill, Peter Schmid, Lucas K. Delezene, Tracy L. Kivell, Heather M.
  Garvin, Scott A. Williams, Jeremy M. DeSilva, Matthew M. Skinner, Charles
  M. Musiba, Noel Cameron, Trenton W. Holliday, William Harcourt-Smith,
  Rebecca R. Ackermann, Markus Bastir, Barry Bogin, Debra Bolter, Juliet
  Brophy, Zachary D. Cofran, Kimberly A. Congdon, Andrew S. Deane, Mana
  Dembo, Michelle Drapeau, Marina C. Elliott, Elen M. Feuerriegel, Daniel
  Garcia-Martinez, David J. Green, Alia Gurtov, Joel D. Irish, Ashley
  Kruger, Myra F. Laird, Damiano Marchi, Marc R. Meyer, Shahed Nalla,
  Enquye W. Negash, Caley M. Orr, Davorka Radovcic, Lauren Schroeder, Jill
  E. Scott, Zachary Throckmorton, Matthew W. Tocheri, Caroline VanSickle,
  Christopher S. Walker, Pianpian Wei, Bernhard Zipfel, Homo naledi, a new
  species of the genus Homo from the Dinaledi Chamber, South Africa, in
  eLife, eLife Sciences Publications, Ltd., 10 settembre 2015,
  DOI:10.7554/eLife.09560, ISSN 2050-084X. URL consultato il 13 settembre
  2015.

Bibliografia

- Henke W., Tattersall I. (curatori), Handbook of Paleoanthropology,
  Springer, 2015.
- Manzi G. Il grande racconto dell'evoluzione umana. Il Mulino, Bologna
  2013.
- Tattersall I., " signori del pianeta. La ricerca delle origini
  dell'uomo", Codice edizioni, Torino, 2013.
- Tuniz C., Manzi G., Caramelli D., "La scienza delle nostre origini",
  Laterza, Bari, 2013.
- Pievani T. "Homo sapiens. Il cammino dell'umanità". De Agostini, Novara,
  2012.
- Dawkins R. Il racconto dell'antenato. La grande storia dell'evoluzione.
  Mondadori, Milano 2006.
- Cavalli Sforza L. L., L'evoluzione della cultura, Codice edizioni,
  Torino, 2004.

Voci correlate

- Paleoantropologia
- Preistoria
- Migrazioni umane preistoriche
- Evoluzione della vita
- Storia antica
- Lista dei fossili dell'evoluzione dell'uomo
- Controllo del fuoco da parte dei primi uomini
- Scimmia acquatica
- Out of Africa II
- Ipotesi multiregionale
- Ipotesi dell'origine euroasiatica

Altri progetti

- Wikimedia Commons contiene immagini o altri file su evoluzione umana

Preistoria

La preistoria (dal latino præ "prima, innanzi" e historia "storia") è il
periodo della storia umana che convenzionalmente precede la scrittura,
anteriore quindi alla storia documentata e abbracciante l'intervallo
temporale, secondo una visione sufficientemente condivisa, che va da circa
2,5-2,6 milioni di anni fa sino (almeno in Eurasia) al IV millennio a.C. In
alcune discipline e contesti è comprensiva della protostoria, ovvero di
quasi tutta l'era quaternaria.

Mentre l'inizio del periodo appare relativamente poco problematico,
soggetto alla repertazione, e concerne la paleoantropologia e
l'antropologia molecolare, la sua conclusione non è univoca e soggiace a
variazioni anche notevoli, prevalentemente di ambito geografico. Esistono
molte culture non definibili preistoriche, specie nel continente americano
e nell'Africa subsahariana, che non hanno o hanno tardivamente introdotto
l'uso della scrittura; anche in Europa ed Asia vi sono state rilevanti
differenze temporali.

Il termine è stato utilizzato inizialmente negli anni trenta dell'Ottocento
da Paul Tournal, fondatore della Commission Archéologique e del museo di
Narbonne, e poi diffuso in altre lingue.

Definizione

La preistoria è convenzionalmente definita come il periodo della storia
umana che precede l'invenzione della scrittura, ovvero la storia
documentata o registrata, tradizionalmente fatta risalire al vicino oriente
del 3200-3500 a.C. Le scoperte recenti sulle prime notazioni sumeriche o
balcaniche e le molteplici considerazioni sulle molte "reinvenzioni" della
scrittura stessa, nonché eventuali notazioni prettamente preistoriche, non
spostano il senso pratico di questa convenzione.
In alcune discipline, e in diverse tradizioni scientifiche comunque, la
parte più recente della preistoria viene a sovrapporsi alla protostoria,
arrivando a sfiorare il II millennio a.C. Quindi, a seconda del contesto,
con preistoria si può coerentemente intendere quanto scritto nella
definizione iniziale, così come quanto definito nel Sistema delle tre età.

Con la comparsa di testimonianze scritte continuative e interpretabili, gli
storici hanno a disposizione per la loro ricostruzione degli eventi una più
vasta e chiara documentazione che giustifica questa periodizzazione
convenzionale.

La lunghissima fase della storia dell'uomo antecedente all'invenzione della
scrittura a rigor di termini dovrebbe iniziare circa 200 000 anni fa quando
nella regione dell'attuale Sudafrica appare un tipo umano, l'Homo sapiens,
che dal punto di vista anatomo-morfologico risulta in tutto identico
all'uomo attuale.

Tuttavia circa 2,5 milioni di anni fa, un tipo di ominide vivente nella
regione intorno al Lago Vittoria, nel luogo dove attualmente confinano
l'Uganda, il Kenya e la Tanzania, inizia ad utilizzare per la prima volta
degli utensili dando inizio alla storia della tecnica. Per estensione, si
può ipotizzare una possibile contemporanea origine del pensiero, che darà a
sua volta inizio alla religione, all'arte, alla filosofia ed alla scienza
pura.

Attualmente si tende a considerare preistoria l'era quaternaria (allineando
diverse scienze interessate alle periodizzazioni, cioè antropologia,
zoologia, archeologia - paletnologia - geologia e paleoantropologia),
quindi un definito periodo geologico che estende la cronologia della
preistoria a 2 588 000 anni fa, includendo l'olduvaiano inferiore e di
conseguenza il genere Australopithecus e più specificatamente le specie
quali l'Australopithecus garhi, che erano capaci di utilizzare
estensivamente utensili. Secondo alcuni autori l'inclusione di
australopitechi, estenderebbe il periodo alla comparsa del genere, circa 4
milioni di anni fa.

La preistoria viene convenzionalmente suddivisa, in prima approssimazione,
in tre periodi rientranti in due diverse fasi:

- Fase preistorica, dominio delle tecniche litiche
  + Età della pietra: prodotti litici, in legno, osso, pelle.
    * paleolitico, un lunghissimo periodo, paragonato alle altre
      periodizzazioni, di oltre 2 milioni di anni; inizio ed evoluzione
      della modificazione degli strumenti in pietra
      - paleolitico inferiore 2 500 000 - 120 000 anni fa
      - paleolitico medio 120 000 - 36 000
      - paleolitico superiore, fino a 10 000 anni fa
    * mesolitico, un più breve periodo, uso di tecniche microlitiche e
      inizio della domesticazione animale
    * neolitico, levigatura dei manufatti, uso di ceramiche, progressivo
      abbandono del nomadismo, diffuse pratiche agricole
  + Età del rame o cuprolitico, che si sovrappone alle ultime fasi del
    neolitico, coesistendo l'uso del metallo con l'industria litica
- Fase protostorica, sovente esclusa dalla preistoria in senso stretto
  + Età del bronzo
  + Età del ferro

che si accavalla abbondantemente alla storia in senso stretto, e rientra in
ogni ambito nella protostoria.

Sarebbe più corretto comunque, parlare sempre di fasi in quanto i periodi
preistorici sono caratterizzati da, anche forte, differente durata
temporale e termine nelle diverse regioni geografiche. Un esempio per
tutti, nelle Americhe, le fasi glaciali, la cultura, la tecnologia,
seguirono cronologie completamente differenti; basti pensare alla limitata
e tarda diffusione della metallurgia, circoscritta al sud del continente e
basata principalmente su rame, oro, argento.

Le origini

La teoria dell'evoluzione delle specie è fondamento della biologia moderna,
dalle prime forme vitali strutturalmente semplici, nelle acque, all'origine
dei regni dei viventi, allo sviluppo degli animali vertebrati, con la loro
classe più evoluta: i mammiferi.

Premessa: il paleocene e la radiazione dei mammiferi

La diversificazione dei mammiferi e di conseguenza l'evoluzione della
specie umana devono probabilmente la loro esistenza alla scomparsa dei
dinosauri sulla quale circolano molte differenti ipotesi. L'estinzione
avvenuta nel Cretaceo superiore, circa 65 milioni di anni fa, lasciò libere
numerose nicchie ecologiche che durante il Cenozoico furono occupate dal
gruppo dei mammiferi.

Tra i mammiferi primitivi, animali di piccole dimensioni, insettivori,
vagamente simili agli attuali toporagni, alcuni svilupparono un modo di
vita arboricolo, dando origine ai Primati.

Il miocene e l'evoluzione dei primati, fino a 5 milioni di anni fa

I più antichi animali simili ai progenitori degli attuali primati, gruppo a
cui appartiene anche l'uomo, si possono riconoscere nelle tupaie, ora
considerate appartenere ad un ordine a sé stante (gli Scandentia) e i
lemuri volanti o galeopiteci.

L'uomo fa parte del grande gruppo delle Scimmie dette scimmie del vecchio
mondo o catarrine, separatesi dalle scimmie platarrine o scimmie del nuovo
mondo almeno 40 milioni di anni fa. All'interno di questo gruppo, gli
Hominidae si differenziarono nel Miocene inferiore circa 20-25 milioni di
anni fa, separandosi poi dai pongini, arboricoli e frugivori. A 5-7 milioni
di anni fa, da dati paleontologici e biomolecolari, si stima la divergenza
genetica da scimpanzé e bonobo le altre attuali, viventi, scimmie
antropomorfe a noi più simili (chimpanzee-human last common ancestor,
CHLCA, CLCA, or C/H LCA). Il gruppo dal quale emergerà la nostra specie è
quello degli Australopitechi, un ramo dei quali a partire da circa 4
milioni di anni fa diede origine a diverse specie ed ai progenitori del
futuro nuovo genere Homo.

L'inizio del pleistocene, i primi uomini: Australopithecus garhi e Homo
habilis, 2,5 milioni di anni fa

Il gruppo degli Australopitechi generò due rami evolutivi fondamentali, e
perdurò per circa 2,5 milioni di anni, diversificandosi ecologicamente. Al
ramo evolutivo un tempo definito gracile, per la struttura ossea meno
massiccia dei suoi appartenenti, si pensa come al più probabile ceppo
radiativo di Homo.

Il primo appartenente noto al genere Homo è l'Homo habilis i cui più
antichi resti, provenienti dalla regione dei laghi del Kenya in Africa,
risalgono all'inizio del quaternario, circa 2,5 milioni di anni fa, e che
ha contribuito alla creazione della cultura Olduvaiana.

È convinzione scientifica che per un certo periodo l'habilis abbia
convissuto con le varie specie di australopiteco. Australopithecus garhi, è
il principale primate co-indiziato di avere per primo prodotto e usato
strumenti litici, contendendo a H.abilis l'appellativo di primo umano.

Da 1-1,5 milioni a 50-100 mila anni fa: l'Homo erectus

L'evoluzione, sempre avvenuta in Africa, dell'Homo habilis è l'Homo erectus
che presenta una postura completamente eretta, un notevole sviluppo cranico
e soprattutto lo sviluppo di una superiore tecnologia; gli strumenti
dell'erectus non sono solamente oggetti che la natura fornisce, o poco
modificati ma sono lavorati, modificati, adattati alle necessità con
diverse tecniche.

I resti archeologici, principalmente tracce di accampamenti, ci confermano
che l'erectus possedette il controllo del fuoco. Questa maggior conoscenza
tecnologica e quindi la capacità di adattarsi a diversi ambienti è forse
ciò che permette all'erectus di migrare, colonizzando tutte quelle parti
del mondo che sono in collegamento diretto con l'Africa: l'Europa e l'Asia.
Il più antico resto fossile europeo finora reperito è una mandibola trovata
in Germania a Heidelberg. Da un'approssimativa datazione sembra risalire a
650 000 anni fa.

Il più antico sito europeo dell'erectus è la grotta del Vallonet sulla
Costa Azzurra databile tra i 950-900 000 anni fa. In questa grotta sono
stati trovati strumenti in pietra e anche schegge lavorate in osso che
costituiscono i resti più antichi di strumenti preistorici in Europa. Non
sono ancora presenti strumenti bifacciali.

In Europa ritrovamenti di utensili bifacciali indicano la presenza di
questa tecnica solo 600 000 anni fa, mentre reperti di strumenti bifacciali
recuperati in Etiopia vengono datati a molto prima: 1,5 milioni di anni fa.

Vi è ancora dibattito in relazione all'epoca della sua totale estinzione.
Diverse popolazioni sono giunte fino a oltre 50 000 anni fa (Homo erectus
soloensis e altri), evolvendo notevolmente le capacità tecniche, che fino a
un certo punto si credevano appannaggio di specie ritenute più evolute.

Homo neanderthalensis e Homo sapiens, uomini "moderni"

Fino a 30-28 mila anni fa: l'Homo neanderthalensis e la cultura musteriana

Uno degli ulteriori stadi evolutivi di Homo erectus è una specie che si è
evoluta a partire da erectus o specie discendenti emigrati precedentemente
in Europa che avevano originato la specie Homo antecessor forse evoluta in
Homo heidelbergensis. Da questi ultimi, circa 130 000 anni fa, con una
dominanza della cultura del musteriano ebbe origine quello che viene
comunemente chiamato uomo di Neanderthal dalla valle tedesca dove vennero
effettuati i primi ritrovamenti; a tale fase risalgono quelli relativi a
pratiche di arte e sepoltura. Alle fasi più tarde si riferisce la
transizione al paleolitico superiore e a culture più sofisticate, come il
castelperroniano, forse oltre.

Da 200-150 mila anni fa ad oggi: l'Homo sapiens

In parallelo la specie sapiens evolve in maniera, a tutt'oggi pare,
indipendente, a partire circa da 200 000 anni fa. I primi umani moderni si
ritrovano al sito Kibish nei pressi del fiume Omo, in Etiopia e nel sito
Qafzeh-Skhul (Qafzeh e Es Skhul) nell'attuale Israele.

In terra africana la specie evolve culturalmente. Sono numerosi i
ritrovamenti fossili e di manufatti e, a tutt'oggi, il più antico
ritrovamento di un oggetto dalle indubbie caratteristiche artistiche risale
a 80 000 anni fa, in prossimità di Cape Agulhas, nella Caverna di Blombos,
in Sud Africa.

Circa 40 000 anni fa in Europa si parve ritrovare tracce dell'Uomo di
Combe-Capelle e 35 000 anni fa dell'uomo di Cro-Magnon, dai siti di primo
ritrovamento (il secondo presso il villaggio di Les-Eizies in Francia),
zoologicamente e antropologicamente Homo sapiens. In seguito, il primo
esemplare verrà fortemente postdatato, e un cromagnoide di Peştera cu Oase,
in Romania, con 35 000 anni di età risulterà essere il sapiens europeo più
antico, destinato a sostituire il Neanderthal.

L'evoluzione a tutto tondo, fisica, tecnologica e culturale, condurrà alla
fine del paleolitico.

Negli ultimi anni si è rafforzata la teoria, pur con altalenanze
scientifiche tuttora in corso, che vede neanderthal e sapiens (tra cui la
popolazione Cro-Magnon) come due specie diverse evolutesi in modo quasi
parallelo. L'uomo di Cro-Magnon, ovvero ascrivibile all'uomo moderno,
sostituisce in Europa l'uomo di Neanderthal (che pare si estingua circa 28
000 anni fa) in un arco di tempo relativamente breve ma con una certa
convivenza di alcune migliaia di anni, anche se non è ancora possibile
stabilire che tipo di relazioni (collaborazione, indifferenza, guerra) si
fossero stabilite tra i due gruppi umani.

La fine dell'era glaciale

12 000 anni fa, dopo andamenti e massimi espansivi differenti nelle diverse
regioni geografiche, iniziava la fine dell'ultima era glaciale. Questo fu
un evento di grande rilevanza nel determinare e favorire il prosieguo
dell'evoluzione, a questo punto culturale, e non più fisica, umana.

Diecimila anni fa, l'olocene: agricoltura e sedentarismo dal Mesolitico al
Neolitico

Con il termine dell'ultima glaciazione e con l'irrompere di una nuova
economia fondata sull'agricoltura, che sostituisce nei gruppi umani più
evoluti socialmente l'economia di caccia e raccolta, si dà inizio ad un
venir meno al tradizionale nomadismo (attestato ancora in età mesolitica)
della specie umana per un sedentarismo che con il tempo sarà sempre più
spinto e di cui il processo di urbanizzazione sarà il sintomo più
eclatante.

Un altro elemento non trascurabile e carico di conseguenze è che le
comunità di agricoltori sedentari hanno la possibilità di accumulare
proprietà e di conseguenza, tendono a proteggerle.

Cinquemila anni fa, la scrittura, lo sviluppo delle società complesse,
l'inizio della protostoria

Presso le società preistoriche, la memoria dei fatti accaduti, i miti e le
conoscenze tecniche erano tramandati oralmente di generazione in
generazione; tale patrimonio di sapere scompare il più delle volte con
l'estinzione del gruppo. L'archeologia costituisce pertanto l'unico mezzo
per ricostruire gli eventi preistorici, attraverso l'esame delle
testimonianze materiali lasciate dai popoli: abitazioni, utensili, rifiuti,
modificazioni del contesto ambientale, monumenti e opere d'arte.

Accanto all'analisi dei reperti portati alla luce dagli scavi archeologici,
lo studio della preistoria si avvale degli apporti di altre discipline,
quali la geologia, la paleontologia, l'antropologia fisica, al fine di
ricostruire il contesto ambientale in cui si trovarono a vivere aggregati
umani preistorici e quindi di conoscere il loro modo di interagire con
esso, sfruttando le risorse offerte. Grande importanza assumono inoltre le
dinamiche di sviluppo delle civiltà, nel campo delle conquiste materiali e
dei mutamenti culturali e gli spostamenti geografici dei popoli. Occorre
tuttavia specificare che il concetto di preistoria ha un significato non
necessariamente cronologico, in quanto esistono ancora oggi, in alcune aree
del nostro pianeta, gruppi umani che non conoscono alcuna forma di
scrittura.

Il processo di astrazione (che nella nostra specie si era avviato con il
primo strumento di lavoro e che proseguì con la costruzione di strumenti
che permettevano di realizzare a loro volta altri strumenti) ebbe ricadute
non solo sulla vita concreta, ma anche sullo sviluppo degli organi di
fonazione, del linguaggio, della comunicazione e in ultima analisi del
pensiero.

All'inizio della protostoria, con lo sviluppo di società complesse tra
l'età neolitica e l'età dei metalli, si assiste alla nascita della
scrittura, come mezzo per registrare e trasmettere informazioni, e il
processo di astrazione raggiunge un nuovo traguardo, anche se questo stadio
dell'evoluzione umana presenta una casistica molto complessa (sono esistite
civiltà che pur giungendo all'organizzazione sociale dello Stato non
sviluppano, almeno per quanto ne sappiamo, la scrittura).

Le prime forme di registrazione scritte compaiono, quasi
contemporaneamente, in varie parti del mondo: in Mesopotamia (Sumeri),
valle del Nilo (Antico Egitto), Cina circa 5000 anni fa. Per convenzione si
usa utilizzare la datazione dei primi reperti ritrovati di documenti
scritti come spartiacque tra l'epoca preistorica della specie umana e una
nuova era che convenzionalmente viene designata con il termine più
appropriato di storia.

Dalla Preistoria alla Storia

Se convenzionalmente con l'invenzione della scrittura si suole far
concludere il racconto delle vicende umane della preistoria, di fatto la
fase successiva di queste vicende, detta propriamente Storia, si fa
iniziare con l'esposizione del fenomeno delle prime tre grandi civiltà
mondiali, dette "civiltà idrauliche", in quanto sorte intorno a dei grandi
fiumi e anche perché impegnate in opere di ingegneria idraulica per
sfruttare le acque dei fiumi che hanno fatto la loro prosperità, ai fini di
un incremento ancora maggiore della nuova economia agricola. Queste sono la
civiltà dell'antico Egitto sorta sulle rive del fiume Nilo, quella
Mesopotamica tra i fiumi Tigri e Eufrate e infine sul fiume Indo la civiltà
della valle dell'Indo. Ma questa nuova fase del passato dell'umanità,
benché anch'esso ormai lontano nei millenni, non è più preistoria.

La datazione dell'inizio della storia non è generalizzabile a tutta
l'umanità, ma è diversa, a seconda della località, in funzione dello
sviluppo umano ivi avvenuto.

Alimentazione

- Paleolitico e Mesolitico: l'uomo viveva di caccia e raccolta. La sua
  alimentazione variava anche in base al clima. Una delle tecniche per
  cacciare i mammiferi era mimetizzarsi cospargendosi d'argilla per
  assumere il colore della terra. Dando fuoco al bosco portavano un grosso
  animale fuori dallo stesso in un'area aperta e lo uccidevano. Poi con la
  scoperta del fuoco impararono a cuocere la carne.
- Neolitico: l'uomo diventò sedentario, ma se il terreno coltivato non
  produceva più si spostava; inoltre iniziò a conservare il cibo in vasi (i
  quali venivano cotti nei forni), produceva la farina (e con essa in
  seguito il pane) macinando il grano: nella macinazione però molto spesso
  nella farina finivano scaglie minuscole di pietra e polvere, che non
  facevano bene alla salute dell'uomo.
- Età dei metalli: l'uomo iniziò a produrre bronzo, con il quale fabbricava
  utensili, armi e oggetti vari per la caccia e per l'agricoltura. Si
  iniziò inoltre a produrre prodotti secondari, come il formaggio.

Abbigliamento e modi di vestire

L'uomo primitivo, cacciatore, si getta sulle spalle, come trofeo più che
come copertura, le pelli delle bestie che ha abbattuto. Non solo si copre,
ma anche si adorna, con oggetti svariati e ossa, conchiglie, pietre, piume,
che si presentano sotto forma di collane, braccialetti, anelli, cinture e
diademi; oppure decorazioni della pelle della persona, sotto forma di
pitture e tatuaggi, o deformazioni artificiali, come cicatrici, denti
strappati, alterazioni di parti del viso o del corpo. Anche il bisogno di
difendersi dalle intemperie, contribuì allo sviluppo dell'abito.

Nel XX secolo, per comodità degli studiosi, è stata effettuata una
suddivisione riguardante capi d'abbigliamento, che si basò sulle
temperature che vigevano in diverse zone:

- Zone tropicali: indossavano la gonna.
- Zone artiche: indossavano i pantaloni.

Sono poi diventate tipiche del vestiario sia femminile che maschile, dato
che soddisfacevano i bisogni vestiari di entrambi i sessi. È importante
notare con che ingegnosità l'uomo utilizza anche gli utensili, con cui
creano i primi rozzi vestiti, nelle operazioni fondamentali: tagliare e
cucire. Questo tipo di pietra veniva utilizzato per levigare la pelle degli
animali utilizzata come capi d'abbigliamento. Sono selci utilizzate come
coltelli e scarnatoi per tagliare e pulire le pelli, punteruoli di osso per
forarle ed aghi (ossa o spine). Attorno alla punta venivano avvolti tendini
che servivano da filo, persino bottoni doppi, formati con ossi scavati.

Dal Neolitico e soprattutto con l'età dei metalli, rame, bronzo e ferro, si
ha un grande passo in avanti anche nel campo dell'abbigliamento, con due
tra le più semplici ma importanti invenzioni dell'umanità primitiva: la
filatura e la tessitura. Infatti con la conocchia e il fuso si trovò il
modo di produrre il filo con il quale, utilizzando un rudimentale telaio,
si ottennero i primi tessuti.

Le palafitte di Robenhausen (cantone di Zurigo, Svizzera), dell'età del
bronzo, hanno conservato dei campioni di stoffe di lino, che sono ora
conservati nel Museo St. Germain a Parigi. Nel centro palafitticolo sul
lago di Neuchâtel (Svizzera) fu rinvenuto un paio di forbici, nella forma
primitiva di due lame riunite a contrasto da un pezzo di metallo incurvato.

Brevi note cronologiche sull'epoca preistorica

- 5 - 6 milioni di anni fa: conquista della "stazione eretta"
- 5 milioni di anni fa: sembrerebbe che a questa datazione si possa far
  risalire l'antenato comune agli ominidi e allo scimpanzé, che è il
  primate genealogicamente più vicino agli ominidi.
- 3,2 milioni di anni fa: datazione del reperto paleoantropologico
  denominato "Lucy" in Africa. Reperto denominato scientificamente
  Australopithecus afarensis. Quando fu scoperto questo reperto suscitò
  molto scalpore anche tra i non addetti ai lavori poiché fu molto
  pubblicizzato anche nelle terze pagine dei normali quotidiani: si pensava
  di trovarsi di fronte alla "prima madre", Eva, la madre di tutti i
  viventi, poi la notizia fu ridimensionata e ci si rese conto che Lucy era
  sì un ominide, ma di specie diversa da quella dell'uomo, in quanto fu
  escluso per questo tipo di ominide l'utilizzo di utensili.
- 3 milioni di anni fa: datazione del reperto paleoantropologico denominato
  Australopithecus robustus.
- Da 3 a 1,6 milioni di anni fa risalgono più reperti di un medesimo tipo
  Australopithecus africanus.
- Da 2,5 a 2 milioni di anni fa risalgono i primi reperti di Homo habilis
  trovati in Tanzania nella gola di Olduvai. Poco più di un metro di
  altezza, con braccia lunghe così come quelle di "Lucy", la caratteristica
  di questo gruppo di ominidi, ritenuti più socievoli degli australopitechi
  sarebbe che la preda sarebbe stata condivisa e consumata insieme.
- 2 milioni di anni fa: è databile all'incirca il primo utensile per
  lavorare. L'uso di utensili non è in assoluto una prerogativa della sola
  specie umana, ma solo l'uomo è in grado di procedere oltre creando con
  tale strumento altri strumenti per creare strumenti in un circolo
  virtuoso.
- Poco più di 1 milione di anni fa: a questa data risalgono i primi segni
  di presenza umana (Homo erectus) noti fuori dall'Africa.
- 900 000 anni fa: avviene la migrazione degli ominidi dall'Africa all'Asia
  e poi ancora all'Europa. Dalla specie umana presente in Europa per mezzo
  milione di anni, prende origine circa 100 000 anni fa la specie Homo
  neanderthalensis, che si estingue circa 30 000 anni fa, dopo l'arrivo in
  Europa dell'Homo sapiens, diretto progenitore dell'essere umano moderno.
- 400 000 anni fa: "scoperta" del fuoco. Le prime tracce di utilizzazione
  del fuoco vengono rinvenute in Cina.¹ Dapprima l'uomo impara a conservare
  quello provocato dai fulmini o da altri disastri naturali, in seguito il
  fuoco verrà ottenuto con mezzi rudimentali e la conservazione del fuoco
  talora avrà anche carattere rituale.
- 200 000 anni fa: Homo sapiens, essere umano attuale i cui reperti più
  antichi sono stati rinvenuti in Sudafrica nelle caverne dette Border
  Caves (datazione approssimativa 130-74 mila), nelle caverne della foce
  del fiume Klasies (datazione approssimativa 115-74 mila), nei
  ritrovamenti etiopici in tufi vulcanici della valle del fiume Omo, circa
  200 000 anni fa² , datati con tecniche basate sui rapporto isotopici
  dell'argon, a 195 000 anni con una incertezza di ± 5 000 anni.
- 40-35 000 anni fa: l'Homo sapiens giunge in Europa, dove già vive l'Homo
  neanderthalensis.
- 34-24 000 anni fa: Venere di Willendorf, tra le più antiche espressioni
  artistiche della scultura.
- 30 000 anni fa: termina la lunga convivenza tra vari tipi di ominidi. Da
  questo momento in poi i paleoantropologi hanno rinvenuto solo reperti di
  Homo sapiens, unico discendente degli ominidi sopravvissuti.
- 20 000 anni fa: invenzione dell'arco, dopo l'invenzione della lancia
  avvenuta diverse migliaia di anni prima, che permette la pratica abituale
  della caccia grossa.
- 16 000 anni fa: in una grotta sotterranea nella Spagna orientale, in
  provincia di Valencia è stata ritrovata una rappresentazione di una
  figura umana, forse una donna, che raccoglie il miele da un alveare e lo
  mette in un cesto stando aggrappata a una scala di corda artisticamente
  intrecciata.
- 15 000 anni fa: in una grotta in Francia è stata ritrovata la più antica
  rappresentazione della danza e del ballo in un graffito che rappresenta
  uno stregone nell'atto di svolgere una danza rituale.
- 10 000 a.C.: fine dell'ultima glaciazione.
- 11 000 - 9 000 anni fa: fondazione di Gerico, considerata la più antica
  città del mondo.
- 8 000 a.C.: si stima che la popolazione mondiale nella sua totalità
  ammonti a circa 10 milioni di individui.
- 6 000-5 000 a.C.: agricoltura. Il passaggio a un'economia agricola segna
  anche il passaggio dal nomadismo al sedentarismo che in seguito con
  l'avvio dell'urbanizzazione si intensificherà ulteriormente. Con
  l'agricoltura si ha una maggior necessità di avere figli e anche molti,
  di conseguenza aumenta e acquista un valore maggiore la fertilità e la
  figura della donna-madre, più ancora di quanto lo era già nell'epoca
  basata su un'economia di caccia e raccolta.
- 3 500 a.C.: invenzione della scrittura. Convenzionalmente si pone termine
  al racconto della preistoria con questa invenzione e incomincia la storia
  vera e propria.
- 3 500 a.C.: inizia l'epoca della metallurgia. La prima "civiltà dei
  metalli" comincia con l'uso dell'oro a scopi ornamentali e prosegue con
  l'età del rame, epoca in cui avvengono anche la domesticazione del
  cavallo e l'invenzione della ruota. Migliorando le tecniche di fusione,
  l'uomo impara a formare una lega del rame con lo stagno ottenendo così il
  bronzo, molto più duro ed utile per utensili ed armi. L'età del bronzo
  dura fino all'inizio dell'età del ferro, circa 1200 a.C.
- 3 000 a.C.: prime grandi civiltà idrauliche sorte sui grandi fiumi del
  Nilo e del Tigri-Eufrate. La pianificazione e il controllo delle acque
  conducono ad uno sviluppo dell'economia agricola. Inizio
  dell'urbanizzazione e sviluppo delle scienze funzionali all'agricoltura:
  matematica, geometria, astronomia, ingegneria.
- 2 200 - 1 200 a.C.: età del bronzo, che dura fino all'inizio dell'età del
  ferro, circa 1 200 a.C.
- 1 100 a.C.: Sviluppo del primo alfabeto fonetico presso i Fenici.

Note

[1] David Price, Energy and Human Evolution, dieoff.org. URL consultato il
  12 novembre 2007.
    «Il fuoco era usato dall'Homo Erectus nella Cina del nord più di
    400,000 anni fa ed alcuni indizi suggeriscono che il suo uso possa
    essere addirittura precedente a questa data (Gowlett, 1984, pp.
    181-82).».
[2] I. McDougall, F. H. Brown e J. G. Fleagle, Stratigraphic placement and
  age of modern humans from Kibish, Ethiopia, in Nature, vol. 433, nº 7027,
  2005, pp. 733–736, DOI:10.1038/nature03258, PMID 15716951.

Bibliografia

- Ian Tattersall, I signori del pianeta: la ricerca delle origini
  dell'uomo, Edizioni Codice/Le Scienze, 2013
- Uomo, identità biologica e culturale, di Fiorenzo Facchini, in D.I.S.F.,
  a cura di G. Tanzella-Nitti e A. Strumia, 2 voll., Urbaniana University
  Press - Città Nuova Editrice, Roma 2002
- Parte avuta dal lavoro nel processo di umanizzazione della scimmia, 1876
  di Friedrich Engels
- Il fenomeno umano, 1938-1940 di Teilhard de Chardin
- Una interpretazione biologica plausibile della storia umana: la
  formazione della "noosfera", 1947 di Teilhard de Chardin
- Il posto dell'uomo nella natura (1 - Un fenomeno di contro-evoluzione in
  biologia umana o la paura dell'esistenza. 2 - Il gruppo zoologico umano.
  Strutture e direzioni evolutive), 1949 di Teilhard de Chardin
- L'apparizione dell'uomo, 1956 di Teilhard de Chardin
- Armi, acciaio e malattie, 1997 di Jared Diamond
- Bibliografia specifica su "Origine ed evoluzione dell'uomo", disf.org.

Voci correlate

Altri progetti

- Wikiquote contiene citazioni di o su preistoria
- Wikizionario contiene il lemma di dizionario «preistoria»
- Wikiversità contiene lezioni su preistoria
- Wikimedia Commons contiene immagini o altri file su preistoria

Collegamenti esterni

- Uomo, identità biologica e culturale, disf.org.
- Arte preistorica, artepreistorica.it.
- North Pacific Prehistory è una rivista accademica specializzata
  nell'archeologia del Nord-est asiatico e dell'America del Nord.
- Preistorico strumenti: l'Algeria e il Marocco (foto), neolithique.eu.
- Panoramica sul mondo preistorico, paleontologia.internetitaliano.com.
- Preistoria, in Thesaurus del Nuovo soggettario, BNCF, marzo 2013.
- "Tavola dell'evoluzione geologica dell'Italia, della successione delle
  glaciazioni e del succedersi delle culture umane", marginatasarda.it.
- Roy Lewis, "Il più grande uomo scimmia del Pleistocene", Adelphi

Storia dei Sumeri

La storia dei Sumeri inizia attorno al quarto millennio a.C. (Il nome
Sumeri deriva da Sumer).

I Sumeri sostenevano che la loro civiltà fosse stata portata, già
completamente formata, alla città di Eridu (probabilmente da Dilmun,
identificato in seguito con l'attuale Bahrein) dal loro dio Enki o dal suo
aiutante Adapa (chiamato Oannes da Berosso). Questa rivendicazione forse
deriva dal fatto che Eridu si trovava allora sulla linea costiera del golfo
Persico ed era la più antica città della Mesopotamia meridionale.

Per quanto riguarda la ricostruzione cronologica delle più antiche dinastie
sumeriche, ci possiamo basare sulla Lista Reale Sumerica, un documento che
contiene i nomi dei re delle antiche dinastie; tuttavia molti nomi sono
probabilmente mitici e soltanto alcuni di essi sono stati autenticati
attraverso gli scavi archeologici. Oltretutto la dinastia a noi oggi più
nota, quella di Lagash, non viene nemmeno menzionata.

Alcuni studiosi ritengono che le città sumere abbiano inizialmente avuto
una semplice "democrazia" dove tutti i cittadini potevano votare. Essi
potevano persino votare se iniziare o meno una guerra. Si ritiene che il re
(Lugal) inizialmente fosse scelto da un consiglio di cittadini soltanto in
tempo di guerra.

Con il termine "Dinastia" per la storia sumerica, non si intende un insieme
di sovrani appartenenti a una stessa famiglia, ma più in generale una
successione di re che governarono una città. I titoli che i sovrani sumeri
hanno usato sono vari: Ensi (governante), Lugal (re) o En (signore, con
implicazioni religiose). Il termine Lugal fu usato soprattutto per sovrani
che controllavano più di una città-stato ed Ensi per coloro che governavano
una sola città, come vassallo o come figura indipendente. Il termine En fu
usato nei periodi più antichi e più tardi per indicare i sommi sacerdoti
delle varie città.

Periodo antidiluviano

Come detto, la Lista Reale Sumerica annota i nomi dei primi re
antidiluviani che sono contraddistinti da regni di durata lunghissima. La
prima città ad assumere la regalità sarebbe stata, secondo la lista, Eridu,
quindi a seguire Bad-tibira, Larak, Sippar e infine Šuruppak. Nel periodo
di egemonia di Shuruppak la lista descrive l'avvento di un diluvio
universale che mise fine al regno.
Il diluvio di cui si parla è riconosciuto dagli archeologi come fatto
storico in quanto è stata confermata la presenza di uno spesso strato di
limo (spesso 3 metri), depositato subito dopo l'oscillazione di Piora,
concentrato soprattutto sulla città di Šuruppak ed esteso fino a Kish. Il
diluvio in questione sarebbe quindi avvenuto fra il 2900 e il 2700 a.C. Si
tratta però quasi sicuramente di un diluvio locale.

Periodo protodinastico I (ca. 2900-2750 a.C.)

In questo periodo si assistette alla nascita delle prime città-stato. È
difficile identificare cosa, tranne lo sviluppo dell'irrigazione, abbia
ispirato la nascita di comunità urbane. I centri di Eridu e Uruk, due delle
più antiche città mesopotamiche, avevano grandi complessi di templi
costruiti in mattoni. Questi, all'inizio, si svilupparono come piccoli
luoghi sacri con attorno le prime comunità, ma con il tempo divennero le
strutture più imponenti e importanti delle loro rispettive città. Ogni
tempio era dedicato a un rispettivo dio. Non sono ancora state trovate
iscrizioni che confermano i nomi associati al Periodo protodinastico I.

Periodo protodinastico II (ca. 2750-2600 a.C.)

Nel Periodo protodinastico II, a differenza di quello precedente, sono
state ritrovate varie iscrizioni che confermano alcuni nomi che compaiono
sulla Lista dei Re.

Kish

Secondo la lista fu Kish la prima città ad ottenere l'egemonia politica
dopo il diluvio. Il primo re della dinastia di Kish, il cui nome è
accompagnato da informazioni aggiuntive, è quello di Etana. Lui viene detto
"colui che stabilizzò il Paese". Secondo la leggenda governò per 1560 anni
e fu un re pio e devoto agli dei, La lista prosegue con i nomi di avgltri
otto re di Kish di cui non si ha nessuna conferma storica.

Il primo re sulla lista la cui esistenza storica è stata confermata è
Enmebaragesi di Kish (ca. 2700 a.C.), ventiduesimo re di quella dinastia,
che si dice abbia conquistato Elam e costruito il tempio di Enlil a Nippur.
Il suo successore, il figlio o fratello Agga (2680 a.C.), sembra abbia
combattuto contro Gilgameš di Uruk, il quinto re di la città, venendo
infine sconfitto. Si concluse così l'egemonia di Kish.

Come accennato, un'altra dinastia fondata in questo periodo è quella della
città di Uruk.

Uruk

Fra il 2700 e il 2500 a.C. Uruk divenne la città egemone. Originariamente
il suo nome era Eanna, che passerà poi ad indicare il tempio della città
dedicato alla dea Inanna.

Fra i mitici re di questa dinastia si possono citare:

- Meskiaggasher (ca. 2800? a.C.), il fondatore della prima dinastia di
  Uruk. Nella lista dei re è detto "figlio di Utu". Lui e i suoi immediati
  successori assunsero il titolo di en, cioè "signore" (ma il titolo
  implica sia funzioni laiche che religiose). La Lista dei re afferma che
  Meskiaggasher "entrò nei mari e salì sulle montagne". Ciò può significare
  che tentò di conquistare le terre straniere o che condusse spedizioni per
  rendere sicure le rotte commerciali. La frase potrebbe anche intendere
  che lui ascese al cielo e fu deificato.
- Enmerkar (ca. 2750 a.C.) figlio di Meskiaher e secondo re della dinastia,
  noto soltanto da due poemi epici ("Enmerkar e il Signore di Aratta",
  "Enmerkar ed En-Suhgir-Ana"). Viene detto "il costruttore della città".
  Di questo personaggio, però, non abbiamo nessuna evidenza archeologica
  che possa confermarne l'esistenza. Secondo la leggenda, questo re
  conquistò la città di Aratta, probabilmente ubicata in Iran, vicino al
  mar Caspio. Ovviamente queste informazioni sono tratte solo dai suddetti
  poemi epici, ma questi rispecchiano, quasi sicuramente, le imprese e le
  conquiste dei vari re sumerici.
- Lugalbanda, terzo re della prima dinastia di Uruk e figlio di Enmerkar.
  Il suo nome compare soltanto, oltre che nella Lista dei re, in due poemi
  epici (detti "Lugalbanda I" e "Lugalbanda II") in cui si afferma che sua
  moglie fosse la dea Ninsun. Da questa unione sarebbe nato Gilgameš. La
  Lista dei re lo definisce "il pastore".
- Dumuzi, conosciuto attraverso il mito omonimo. La Lista dei re lo
  descrive come "il pescatore, la cui la città fu Kua". Non è stata trovata
  nessuna prova archeologica della sua esistenza e non possiamo quindi
  capire il motivo per cui è stato associato al mito del "dio morente".
- Gilgameš (ca. 2680 a.C.). Questo re è entrato nella storia grazie
  all'omonimo poema epico. Secondo la Lista dei re suo padre era un nomade
  e quindi la Lista non pone in relazione diretta Lugalbanda (terzo re di
  Uruk) con Gilgamesh (quinto re e «figlio di sconosciuto»). L'ipotesi più
  plausibile è che Lugalbanda sia semplicemente antenato di Gilgamesh.

Gilgamesh, secondo la leggenda, avrebbe costruito o allargato la cerchia di
mura di Uruk, conquistato Nippur, abbellito l'Eanna di tesori e restaurato
i santuari distrutti nel corso del diluvio. In effetti alcune prove
archeologiche confermano che nel 2700 a.C. le mura di questa città furono
ampliate. Fino ad oggi, però, non esiste nessuna prova archeologica che
possa confermare con assoluta certezza la sua l'esistenza.

- Ur-Nungal (ca. 2620 a.C.), figlio di Gilgamesh. Egli (o forse Gilgamesh)
  sembra abbia conquistato la città di Kish. Il resto della dinastia
  continuerà a regnare su Nippur e Kish fino alla sua caduta.

Gli altri re della dinastia furono:

- Udulkalamma
- Labasher
- Ennundaranna
- Meshede
- Melamanna
- Lugalkidul (ca. 2560 a.C.), l'ultimo re della prima dinastia di Uruk.
  Perse l'egemonia della città di Kish per opera di Mesilim di Kish e fu
  poi abbattuto da Mesannepada di Ur.

Di questo periodo, fra i re della altre dinastie, si possono ricordare il
già citato Mesannepada di Ur (ca. 2560-2525 a.C.), fondatore della I
dinastia della sua città. Questa figura sembra trovare conferma storica
grazie al ritrovamento di un'iscrizione presso la città di Mari, che
attesta sia succeduto a suo nonno Meskalamdug e a suo padre Akalamdug.
Mesannepada sconfisse Mesilim di Kish, il fondatore della breve Seconda
dinastia di quella città, ed assunse il titolo di "Re di Kish", titolo che
sembra essere in seguito usato dalla maggior parte dei re delle dinastie
egemoni.

Anche di Mesilim abbiamo conferme archeologiche, in quanto il suo nome si
trova accennato su alcuni dei più antichi monumenti della città di Lagash
che volle che lo stesso Mesilim facesse da mediatore in una disputa
territoriale fra Lugal-shag-engur, sommo sacerdote di Lagash, e il sommo
sacerdote dei loro tradizionali rivali, la vicina città di Umma. I Sumeri
conobbero un periodo di decadenza, soprattutto a causa delle continue lotte
tra le città-stato.

Dinastia di Lagash (ca. 2494-2335 a.C.)

La dinastia di Lagash, stranamente non compare sulla Lista dei re, ma
abbiamo molte prove archeologiche. Durante questo periodo anche abbiamo le
brevi dinastie delle città elamite di Awan (ca. 2460-2420 a.C.) e di Hamazi
(ca. 2450-2430 a.C.).

Il re Ur-Nina (ca.2494-2465 a.C.)

Nel 2494 a.C. circa, Ur-Nina (detto anche Ur-Nanshe), sommo sacerdote di
Lagash, ottenne l'indipendenza da A-annepadda, figlio di Mesannepada di Ur,
e si proclamò re, fondando la I dinastia di Lagash. È possibile che lui
fosse un semita proveniente dalla terra occidentale di Tidnum. Ur-Nina fu
inoltre un grande costruttore.

Nelle rovine di un edificio, annesso al tempio di Nina, è stato trovato un
bassorilievo del re e dei suoi figli, come pure di teste di leoni in onice
che ricordano una delle realizzazioni egiziane su lastre d'onice. Questi
erano un "bottino" dedicato alla dea Bau. Un'iscrizione, inoltre, ci rivela
che navi di Dilmun avevano portato legname come tributo da terre straniere.

Ad Ur-Nina succedette il figlio Akurgal (2465-2455 a.C.), che fu
probabilmente ucciso in una guerra contro l'ensi di Umma.

Il re Eannatum (2455-2425 a.C.)

Ad Ur-Nina succedette il figlio Eannatum, il re più importante di questa
dinastia, che nel 2450 a.C. si nominò signore dell'intero distretto di
Sumer oltre che delle città di Uruk, di Ur, di Nippur, di Akshak e di
Larsa. Egli sconfisse anche la città di Kish, già indebolita da una
sconfitta per mano di En-Shakush-Anna di Uruk. Kish, tuttavia, recupererà
la propria indipendenza dopo la morte del re.

Eannatum sconfisse anche Enakalle, il re di Umma, e la città venne resa
tributaria: un certo ammontare di cereali era riscosso da ogni suo abitante
per esser poi versato nel tesoro della dea Nina e del dio Ingurisa.

Zuzu, re di Akshak, condusse una coalizione del nord contro Lagash. Questi
marciarono nel territorio di Lagash, ma furono sconfitti e inseguiti fino
alle porte di Akshak. Eannatum venne quindi riconosciuto come re supremo ed
assunse il titolo di re di Kish.

Le campagne militari di Eannatum si estesero oltre i confini di Sumer. Egli
percorse in armi una parte della terra di Elam, toccò la città di Az sul
Golfo Persico e impose tributi anche alla potente città di Mari. Tuttavia
molti dei regni che egli conquistò spesso si ribellarono e dovette
affrontare molte spesso le invasioni degli Elamiti. Egli riuscì, comunque,
ad uscire sempre vincitore da queste battaglie.

Eannatum è famoso in quanto le sue gesta sono incise sulla Stele degli
avvoltoi, ora al Museo del Louvre, la quale può essere considerata il primo
monumento conosciuto che raffigura fatti storici. Il monumento fu eretto
per la vittoria di Eannatum di Lagash su Enakalle di Umma, e su di esso
vengono rappresentati i vari avvenimenti della guerra. In una scena il re è
in piedi sul suo carro mentre impugna nella destra un'arma ricurva formata
da tre barre di metallo tenute insieme da anelli, mentre i suoi seguaci -
in gonnellino, elmetti sulle teste e lance nelle mani - marciano dietro di
lui.

Il re Enannatum I (2425-2405 a.C.)

A lui succedette il fratello Enannatum I. Durante il suo governo Umma,
ancora una volta, tentò di affermare la propria indipendenza con Ur-Lumma,
che attaccò senza successo Lagash. Lagash però ne uscì indebolita e non
poté contrastare l''ensi di Zabala, città vicina ad Umma. Questo, il cui
nome era Illi (o Il), conquistò la già indebolita Umma e si proclamò nuovo
re della città. Anche Illi attaccò Lagash, ma senza successo. Tuttavia, in
questo periodo, Illi, ebbe una certa influenza sulla stessa città di
Lagash, la quale perse alcuni territori nel nord del paese.

Il re Entemena (2405-2375 a.C.)

Il successore di Enannatum I fu suo figlio Entemena che ristabilì il
prestigio di Lagash. Illi di Umma fu sottomesso con l'aiuto dell'alleato
Lugal-Kinishe-Dudu re di Uruk, successore di Enshakushanna e anch'egli
incluso nella Lista dei Re. Lugal-Kinishe-Dudu sembra essere stata la
figura predominante di questo tempo, visto che si proclamò governante di
Kish e di Ur. Entemena fu l'ultimo grande ensi di Lagash e il suo regno si
concluse in pace e prosperità.

A lui succedette il figlio Enannatum II (2375-2365 a.C.).

A Lagash, intanto, i sacerdoti presero sempre più potere e grazie alla loro
influenza riuscirono prima a porre sul trono Enetarzi (2365-2359 a.C.) e
poi Lugalanda (2359-2352 a.C.), i quali non migliorarono la situazione
economico-sociale, soprattutto del popolo. Furono imposte tasse eccessive
in occasioni come le nozze e i funerali, e le terre furono "comprate" dai
funzionari ad un costo irrisorio.

Il re Urukagina (2352-2342 a.C.)

Fu solo grazie a Urukagina (o Uruinimgina) che il potere dei sacerdoti
venne notevolmente ridotto. Lui affermò di essere stato scelto dal dio
Ningirsu per porre fine all'oppressione dei poveri. Urukagina distrusse la
vecchia burocrazia, risanò l'economia, si avvalse di funzionari di
controllo, istituì un primo codice legale e diede vita a una sorta di
programma di interventi sociali, che tra l'altro contemplava la protezione
e l'assistenza alle vedove e agli orfani.

Il re Lugalzagesi (2342-2335 a.C.)

I sacerdoti però reagirono e aiutarono Lugalzagesi (il cui nome significa
"re dei paesi"), sommo sacerdote di Umma, che detronizzò Urukagina,
catturando la città di Lagash e ponendo fine alla sua dinastia. Urukagina
fuggì nella città di Girsu, che sembra non cadere sotto l'egemonia di Umma.

Lugalzagesi, in una lunga iscrizione che egli ordinò fosse incisa su
centinaia di vasi di pietra dedicati a En-Lil di Nippur, si vanta che il
suo regno fosse esteso "dal mare Inferiore (golfo Persico), lungo il Tigri
e l'Eufrate, fino al mare Superiore (Mediterraneo)".

I suoi 25 anni di regno furono però molto violenti e spietati, tanto da
creare un forte malcontento negli ensi di Sumer che accolsero l'accadico
Sargon come un liberatore quando questi attaccò il re di Umma.

Impero accadico (2335- 2193)

I suoi venticinque anni di regno di Lugalzagesi, basati sul terrore e le
uccisioni, avevano però creato il malcontento degli ensi di Sumer, che
accolsero come un liberatore il principe Sargon quando questi, dopo aver
preso il potere a Kish e radunato un grande esercito, attaccò il re sumero
ad Uruk, lo sconfisse, lo catturò e, prima di farlo uccidere, lo espose al
pubblico ludibrio in una gabbia davanti al tempio di Enlil a Nippur¹ .

Sargon in una prima fase conquistò tutte le principali città sumeriche
unificando la Mesopotamia sotto il suo dominio. Nelle sue iscrizioni si
vanta di «aver vinto 34 battaglie e sottomesso 50 ensi» e di«aver lavato le
sue armi insanguinate nel mare inferiore».² Nonostante queste numerose
vittorie, egli non era ancora riuscito a creare un impero che si estendesse
dal Mediterraneo al golfo Persico, visto che il regno di Mari restava
indipendente. In una seconda fase Sargon si dedicò all'ampliamento e al
rafforzamento delle rotte commerciali con spedizioni fino a Magan (attuale
Oman) e Melukka (valle dell'Indo).² In una terza fase riprese gli scontri,
soprattutto con alcuni regni confinanti ad occidente: l'Elam e Barakhshi. I
figli e successori Rimush e Manishtushu risolsero alcune rivolte scoppiate
nelle città sumeriche e condussero alcune spedizioni contro popolazioni
confinanti.

Con il nuovo successore Naram-Sin l'impero accadico toccò il culmine della
sua espansione. Egli condusse alcune importanti spedizioni a nord e a
nord-ovest, riuscendo dapprima a sottomettere il paese di Subartu
(corrispondente in sostanza all'alta Mesopotamia; Assiria inclusa) e quindi
a sconfiggere il potente regno di Ebla.³ Con queste vittorie Naram-Sin
riuscì finalmente a realizzare un impero che si estendeva dal mare
inferiore al mare superiore, considerato così significativo sul piano
ideologico fin dai tempi proto-dinastici. È da questo periodo che il titolo
di "re delle quattro parti della terra" entra nella titolatura reale.⁴ Dopo
Naram-Sin l'imperò accadico entra in una fase di lenta decadenza, fino a
quando scompare definitivamente per l'invasione dei Gutei, una popolazione
nomade scesa dai Monti_Zagros.

L'invasione dei Gutei (2193-2123 a.C.)

Come accennato, verso il 2190 a.C. l'impero accadico, già debole per la
vastità del suo territorio che impediva un controllo efficace e la sempre
maggiore autonomia delle varie città-stato, fu invaso e distrutto dai
Gutei, una popolazione semi-nomade di origine armena.

I Gutei, barbari e poco civilizzati, depredarono tutte le città trucidando
le popolazioni e distruggendo la capitale Akkad. Questa popolazione non
lasciò nessuna traccia significativa, in quanto non tentò mai di fondersi e
recepire la più avanzata cultura sumerico-accadica.

I re di questa popolazione sembrano regnare soltanto da uno a tre anni, il
regno più lungo è di sette anni. I Gutei non furono mai numerosi ed
occuparono solo poche posizioni strategiche, come la città di Nippur.
Durante questo lasso di tempo non fu più presente un governo centrale, ma
non per questo si assistette ad un crollo completo della civiltà. Come
detto, infatti, in questo periodo le città-stato sumeriche più importanti
riuscirono a mantenere una certa indipendenza.

Gudea (2142-2122 a.C.)

Verso il 2140 a.C., il famoso re di Lagash, Gudea, secondo re della III
dinastia di Lagash, tentò di riportare la cultura sumerica ai vecchi
splendori: intraprese la costruzione di imponenti opere pubbliche, vennero
intensificati i commerci ed eretti grandiosi templi (le fonti indicano che
Gudea non badò a spese per la ricostruzione del tempio di Ningirsu). Fu
proprio in questi decenni che la cultura e l'arte sumera raggiunsero vette
molte elevate, come dimostrano i ritrovamenti di numerose statue di
pregevole fattura (molte delle quali rappresentano lo stesso Gudea).

Utukhegal (2123-2113 a.C.)

Durante l'invasione dei Gutei vi furono alcuni ensi che collaborarono con i
Gutei, altri, come quello di Uruk, che vi resistettero. La rivolta per
l'indipendenza sumerica ebbe inizio proprio da Uruk con il re Utukhegal,
che riuscì a respingere la popolazione barbarica, governata dal re Tirigan
("drago della montagna") che fu fatto prigioniero.

Utukhegal riuscì a imporre il suo controllo su gran parte del Sumer, dando
al paese una parvenza di stabilità. Sembra che morì in un incidente, in
quanto un testo dichiara che "il suo corpo fu trascinato via dal fiume".
Altri testi, tuttavia, alludono al fatto che fu assassinato.

La III Dinastia di Ur e la rinascita neo-sumerica

Dopo la morte di Utukhegal, un suo generale di nome Ur-Nammu, si proclamò
re di Ur, sottomettendo Uruk e uccidendo Namhani, il traditore di Lagash.
Lui fonderà quella che sarà poi nota come Terza dinastia di Ur (Ur III).

Fu un periodo di pace e prosperità per la cultura sumerica, che con questa
dinastia arrivò a controllare un territorio esteso quanto quello
dell'impero accadico. Il potere si fondava su una struttura fortemente
centralizzata, rappresentata da un massiccio apparato burocratico.

L'impero di Ur III restaurò il sumerico come lingua ufficiale e promosse la
cultura sumerica. I re di Ur, in effetti, sono conosciuti più per i loro
progetti di costruzione e i contributi in ambito culturale, che per le loro
prodezze in battaglia.

Ur-Nammu (2113-2095 a.C.)

Come detto, Ur-Nammu fu il fondatore della III dinastia di Ur. Trasferì la
capitale ad Ur che venne fortificata e abbellita attraverso il restauro di
templi e altre opere pubbliche, come i canali di irrigazione.
Ur-Nammu conquistò vari territori, estendendo il suo potere su tutto il
Sumer e la maggior parte dell'Assiria. Conquistò anche territori in Siria
(inclusa Ebla) e ad Elam. Per tutto il suo regno, inoltre, dovette
combattere contro i Gutei, che rappresenteranno sempre una minaccia.

Ur-Nammu è entrato nel mito come Gilgameš, attraverso il racconto del
"Viaggio di Urnammu negli inferi", nel quale anche lui, come l'eroe
dell'epopea sumera, ricerca l'immortalità.

Shulgi (2095-2047 a.C.)

Shulgi, figlio di Urnammu, inaugurò un periodo di prosperità. Lui fu il
primo vero re sumerico a proclamare se stesso dio (ma non il primo in
assoluto, in quanto, come detto, ciò era già accaduto al tempo della
dominazione accadica, sotto il re Naram-Sin). Prima di lui il potere del re
traeva la sua forza dall'idea di un'investitura di carattere divino.

Shulgi riorganizzò la gestione del regno e l'impero rimase in gran parte
intatto, con i funzionari provinciali diventati ensi ma senza poteri
militari. Di Shulgi è nota la grande costruzione di un sepolcro sotterraneo
per sé e per i suoi genitori, sito nella necropoli reale di Ur. Lui (o
forse suo padre) stabilì il più antico codice di leggi conosciuto.

Gli succedette suo figlio Amar-Sin (2047-2038 a.C.) che condusse numerose
battaglie contro gli Amorriti e guerre in Siria contro gli Hurriti.

Shu-Sin (2038-2029 a.C.)

Fratello di Amar-Sin, anche Shu-Sin si proclamò dio. Sotto il suo regno fu
persa l'Assiria e tribù semite occidentali iniziarono a premere ai confini.
Fece quindi costruire una linea di fortificazioni lunga 270 km sul medio
Eufrate, poco a nord di Babilonia. In questo periodo sono attestate rotte
commerciali fino all'India. Costruì anche un famoso tempio non noto al
mondo contemporaneo.

La fine definitiva della civiltà sumera

Ibbi-Sin (2029-2004 a.C.)

Fu l'ultimo re della città di Ur. I sempre più frequenti attacchi delle
tribù semitiche degli Amorrei e degli Elamiti, causarono la rapida
disgregazione del regno. Molte città furono perdute e Sumer fu messa a
ferro e fuoco. In questi anni Ibbi-Sin mise un funzionario, Ishbi-Erra, a
capo di Nippur e Isin.

Ishbi-Erra si rivoltò contro il suo stesso re, conquistando vari territori
e facendo prigionieri gli ensi che sottostavano ad Ibbi-Sin. Infine gli
Elamiti saccheggiarono Ur, catturarono Ibbi-Sin che fu portato ad Elam,
dove morì in data sconosciuta.

La caduta della III dinastia di Ur significò la fine dello stato e del
potere sumerico, ma non la fine della sua cultura, in quanto essa sarà la
base sulla quale si svilupperanno tutte le successive culture della
Mesopotamia, a partire da quella babilonese.

Dopo la caduta sumerica

Dopo la caduta della III dinastia di Ur, si sviluppò una fiera rivalità fra
le città-stato di Larsa - che subiva assai più l'influenza elamita
piuttosto che quella sumerica - e di Isin, che era più che altro amorrea
(come i parlanti semitico cominciarono ad essere chiamati). Queste due
città cercarono di restaurare la gloria della III dinastia di Ur, ma con
scarsi risultati. Questo periodo viene detto "Ultimo periodo" o "Periodo di
Isin" ma viene spesso associato all'"Antico periodo Babilonese". (Per
approfondire si veda la storia delle due città: Isin e Larsa.)

Dopo la caduta di Isin, anche Larsa fu sconfitta da Babilonia nel 1763
a.C.: Hammurabi sconfisse Rim-Sin di Larsa divenendo l'unico sovrano di
Sumer e Akkad. La civiltà babilonese prese totalmente il sopravvento su
quella sumerica che gradualmente entrò a far parte del patrimonio degli
studiosi dell'antichità.

Un numero esiguo di storici sostiene che alcuni Sumeri agirono in un certo
senso per conservare la propria identità, costituendo i Magi, ossia la
casta sacerdotale ereditaria che è nota ai più come Medi.

Note

[1] (EN) Sabatino Moscati, The Face of the Ancient Orient, Routledge and
  Paul, 1960, traduzione dell'edizione italiana Il profilo dell'Oriente
  mediterraneo su Google Libri
[2] Liverani 2004, pag. 167
[3] Liverani 2004, pag. 168-170
[4] Chiara Dezzi Bardeschi - Mesopotamia. La culla della civiltà, Firenze,
  Giunti 2006, p. 34.

Bibliografia

- G. R. Castellino (a cura di), Testi sumerici e accadici, Torino, UTET,
  1977.
- Harriet Crawford, Sumer and the Sumerians, Cambridge University Press,
  1997
- Samuel Noah Kramer, The Sumerians, University of Chicago Press, 1971
- Samuel Noah Kramer, Sumerian Mythology, University of Pennsylvania Press,
  1972
- Mario Liverani, Antico Oriente, Laterza, 1984.
- Mario Liverani, Storia Universale - Le civiltà mesopotamiche, Milano,
  Corriere della sera, 2004.
- Giovanni Pettinato, Sumeri, Rusconi, 1994.
- Giovanni Pettinato (a cura di), Mitologia sumerica, Torino, UTET, 2001
  (antologia di testi mitologici sumerici in traduzione italiana).
- James B. Pritchard, (ed.), The Ancient Near East, Vol. I, Princeton
  University Press, 1973
- James B. Pritchard, (ed.), The Ancient Near East, Vol. II, Princeton
  University Press, 1992

Voci correlate

- Sumeri
- Lista Reale Sumerica
- Letteratura sumerica
- Arte sumera

Repubblica romana

La Repubblica romana (Res publica Populi Romani) fu il sistema di governo
della città di Roma nel periodo compreso tra il 509 a.C. e il 27 a.C.,
quando l'Urbe fu governata da un'oligarchia repubblicana. Essa nacque a
seguito di contrasti interni che portarono alla fine della supremazia della
componente etrusca sulla città e al parallelo decadere delle istituzioni
monarchiche. La sua fine viene invece convenzionalmente fatta coincidere,
circa mezzo millennio dopo, con la fine di un lungo periodo di guerre
civili che segnò de facto (benché formalmente non avvenne in forma
istituzionale) la fine della forma di governo repubblicana, a favore di
quella del Principato. Qui di seguito il passo fondamentale di Tito Livio,
che descrive le ragioni che portarono alla caduta della monarchia dei
Tarquini, considerando che i tempi erano ormai maturi:

Quella della Repubblica rappresentò una fase lunga, complessa e decisiva
della storia romana: costituì un periodo di enormi trasformazioni per Roma,
che da piccola città stato quale era alla fine del VI secolo a.C. divenne,
alla vigilia della fondazione dell'Impero, la capitale di un vasto e
complesso Stato, formato da una miriade di popoli e civiltà differenti,
avviato a segnare in modo decisivo la storia dell'Occidente e del
Mediterraneo.

In questo periodo si inquadrano la maggior parte delle grandi conquiste
romane nel Mediterraneo e in Europa, soprattutto tra il III e il II secolo
a.C.; il I secolo a.C. fu invece, come detto, devastato dai conflitti
intestini dovuti ai mutamenti sociali, ma fu anche il secolo di maggiore
fioritura letteraria e culturale, frutto dell'incontro con la cultura
ellenistica e riferimento "classico" per i secoli successivi.

Civiltà romana repubblicana

Per ogni aspetto della società repubblicana (es.forma di governo, diritto,
religione, economia, cultura letteraria, artistica, ecc.) si rimanda alla
voce Civiltà romana. Vale qui la pena ricordare solo che i più alti
comandi, come quello dell'esercito e il potere giudiziario, che in età
regia erano prerogativa del re, in epoca repubblicana, tranne che in poche
occasioni, furono assegnati a due consoli, mentre per quanto riguarda
l'ambito religioso, prerogative regie furono attribuite al pontifex
maximus. Con la progressiva crescita di complessità dello Stato romano si
rese necessaria l'istituzione di altre cariche (edili, censori, questori,
tribuni della plebe) che andarono a costituire le magistrature.

Per ognuna di queste cariche venivano osservati tre principi: l'annualità,
ovvero l'osservanza di un mandato di un anno (faceva eccezione la carica di
censore, che poteva durare fino a 18 mesi), la collegialità, ovvero
l'assegnazione dello stesso incarico ad almeno due uomini alla volta,
ognuno dei quali esercitava un potere di mutuo veto sulle azioni
dell'altro, e la gratuità.

Il secondo pilastro della repubblica romana erano le assemblee popolari,
che avevano diverse funzioni, tra cui quella di eleggere i magistrati e di
votare le leggi. La loro composizione sociale differiva da assemblea ad
assemblea; tra queste l'organo più importante erano comunque i comizi
centuriati, in cui il peso nelle votazioni era proporzionale al censo,
secondo un meccanismo (quello della divisione delle fasce censitarie in
centurie) che rendeva preponderante il peso delle famiglie patrizie.

Il terzo fondamento politico della repubblica era il Senato, già presente
nell'età della monarchia. Costituito da 300 membri, capi delle famiglie
patrizie (Patres) ed ex consoli (Consulares), aveva la funzione di fornire
pareri e indicazioni ai magistrati, indicazioni che poi divennero de facto
vincolanti. Approvava inoltre le decisioni prese dalle assemblee popolari.

Nascita e consolidamento (509-343 a.C.)

La cacciata dei Re da Roma (509 a.C.)

Leggenda

Si racconta che mentre Tarquinio il Superbo stava assediando la città dei
Rutuli di Ardea,¹ il figlio Sesto Tarquinio abusò della nobile ed
onestissima Lucrezia (moglie di Lucio Tarquinio Collatino), che per la
vergogna si suicidò.¹ ² ³ ⁴ Il marito Collatino, il padre Tricipitino e
l'amico Lucio Giunio Bruto (anch'egli imparentato con i Tarquini),
convinsero i Romani a ribellarsi e a rovesciare la monarchia nel 509 a.C.,
abbandonando il re e chiudendogli in faccia le porte della città.¹ ³ ⁵ ⁶ La
famiglia di Lucrezia guidò, quindi, la rivolta che costrinse alla fuga i
Tarquini, che dovettero così abbandonare Roma per rifugiarsi in Etruria.
Lucio Tarquinio Collatino, marito di Lucrezia, e Lucio Giunio Bruto vinsero
le elezioni come primi due Consoli, supremi magistrati della neo Repubblica
romana.⁷

La leggenda narra che il sovrano esule si rivolse prima agli Etruschi di
Veio e Tarquinia, poi a quelli di Chiusi, governati dal lucumone Porsenna,
in entrambi i casi per chiedere un sostegno militare esterno e poter così
rientrare a Roma. Entrambe le sue richieste furono accolte, ed in entrambi
i casi il conflitto che ne risultò, alla fine, si risolse a favore di Roma,
sostenuta da aiuti soprannaturali, come la voce che proclamò la vittoria
dei Romani guidati da Lucio Giunio Bruto e Publio Valerio Publicola sugli
etruschi di Veio e Tarquinia, o da singoli atti di valore dei Romani, come
quelli di Orazio Coclite, Muzio Scevola e Clelia, che convinsero Porsenna a
levare l'assedio da Roma.

Contesto storico

Quando i Romani riuscirono a cacciare i Tarquini nel 509 a.C., furono
favoriti dal fatto che la potenza etrusca era ormai in pieno declino
nell'Italia meridionale.⁸ Basti ricordare che pochi anni prima (nel 524
a.C.), gli Etruschi erano stati battuti presso Cuma dalle forze greche
poste sotto il comando dello stratega Aristodemo, segnando la fine del loro
espansionismo e l'inizio del crollo della signoria etrusca a sud del
Tevere.⁸ Ciò condusse le genti latine a ribellarsi, come dimostra la
successiva battaglia di Aricia, nella quale i Latini, soccorsi da
Aristodemo, ottennero una decisiva vittoria per la loro indipendenza,
sconfiggendo le forze etrusche poste sotto il comando del figlio di
Porsenna, Arunte. Roma approfittò della nuova situazione venutasi a
creare.⁸ ⁹

Il significato storico che sta sotto l'elaborazione leggendaria della
fondazione della repubblica riguarda due aspetti fondamentali per la storia
militare e sociale romana: l'emancipazione politica dagli Etruschi e,
soprattutto, l'esito del contrasto tra l'istituzione monarchica ed il ceto
dei Patrizi; questi ultimi, preoccupati dalle iniziative politiche popolari
sostenute dai re etruschi (come la riforma centuriata e l'imposizione
fiscale "progressiva"), che sembravano condurre ad un sempre crescente peso
della plebe, si assicurarono con la cacciata di Tarquinio il Superbo il
controllo politico e sociale attraverso un istituto oligarchico.

Vi è da aggiungere che vi fu un'altra componente che favorì la cacciata da
Roma degli Etruschi: l'alleanza con i Sabini. Questi ultimi, scendendo dai
monti verso il Latium vetus, andarono ad insidiare il fianco etrusco.
Questa collaborazione latino-sabina è confermata - secondo il De Francisci⁸
- non solo in base a quanto riferito da Livio (secondo il quale Atta
Clausus con la gens Claudia ed i suoi clientes vennero ammessi nel
territorio romano¹⁰ ) ma anche dal fatto che Appio Erdonio (di chiara
origine sabina) si impadronì del Campidoglio (nel 460 a.C.). In aggiunta a
ciò, va tenuto presente che molte delle cariche più elevate di questi anni
vennero occupate da gentes sabine come i Valerii, i Claudii, i Postumii e
gli Lucretii.¹¹

Il periodo immediatamente successivo alla cacciata dei Tarquini fu segnato
da una crisi militare ed economica per l'Urbe: l'espansione territoriale
guidata dai re fu seguita da una controffensiva dei popoli circostanti
(Equi e Volsci), che ridimensionarono i confini di Roma, mentre
l'emarginazione dei ceti plebei artigiani e mercantili, che sotto la
monarchia avevano guidato la crescita economica della città, portarono ad
una recessione economico-agricola dominata dai grandi proprietari terrieri.

I primi Consoli assunsero il ruolo del re con l'eccezione dell'alto
sacerdozio nell'adorazione di Iuppiter Optimus Maximus nel grande tempio
sul colle Capitolino. Per quel compito i Romani elessero un Rex sacrorum o
"Re delle cose sacre". Fino alla fine della Repubblica, l'accusa di volersi
dichiarare re, rimase una delle più gravi accuse a cui poteva incorrere un
personaggio potente (ancora nel 44 a.C. gli assassini di Giulio Cesare
sostennero di aver agito per prevenire la restaurazione di una monarchia
esplicita).

I primi anni della Repubblica (509-496 a.C.)

I primi anni della Repubblica furono caratterizzati dalla necessità di
stabilizzare il nuovo ordine, difendendolo sia da nemici interni (coloro
che venivano accusati di voler restaurare il regime monarchico), sia dai
nemici esterni, che, contando sulla debolezza del nuovo regime, provarono a
recuperare la propria indipendenza dallo Stato romano. Nel 507 a.C. il
Tempio di Giove Ottimo Massimo, per secoli simbolo della potenza romana, fu
dedicato al dio da uno dei primi consoli repubblicani, Marco Orazio
Pulvillo, quasi ad avocare al nuovo stato un tempio voluto e realizzato
dagli ultimi tre re di Roma.

In qualche modo, la difesa del nuovo ordine della Repubblica, da quello
appena rovesciato della monarchia, fu un movimento storico che a Roma
assunse caratteri di psicosi collettiva, considerando che lo stesso Publio
Valerio (il futuro Publicola ovvero amico del popolo), dovette difendersi
dall'accusa di voler farsi re, costretto poi ad abbattere la dimora che
stava costruendo in cima al Velia¹² e promulgando una legge che permetteva
a tutti i cittadini romani di uccidere chiunque avesse tentato di farsi re.

Il corpo sociale era in fermento: all'ordine più tradizionalista, come
quello legato alle famiglie patrizie, si contrapponeva il popolo romano (la
plebe), in un movimento dialettico che sfociò anche nella violenza e che
sarebbe emerso più chiaramente nel decennio successivo, con la prima
secessione della plebe del 494 a.C. È di questo periodo l'introduzione
nell'ordinamento romano della provocatio ad populum, che garantiva ad ogni
cittadino che fosse stato condannato da un magistrato alla pena capitale,
di appellarsi al popolo per trasformare la pena inflittagli, e la nomina di
due questori da parte del popolo.

Dal punto di vista militare, dopo essersi garantita l'indipendenza dal
potente vicino etrusco, Roma si trovò a dover ristabilire la propria
autorità lungo i confini settentrionali con i Sabini, che sempre più spesso
compivano scorrerie in territorio romano (nel 505 a.C. sull'Aniene¹³ e 504
a.C. nei pressi di Fidene¹⁴ ), e verso i meridionali, dove la colonia di
Pometia fu duramente punita per essere passata dalla parte degli Aurunci.¹⁵

Che i Romani si sentissero accerchiati, lo si desume dai trionfi che furono
accordati per vittorie forse anche di modeste dimensioni, ma ancor più
dall'istituzione della figura del dittatore, carica che per la prima volta
fu attribuita nel 501 a.C. a Tito Larcio, in previsione di una futura
guerra contro una lega di città latine. È in queste condizioni che si
sviluppò quella che potremmo definire una prima forma di "politica estera"
dello stato romano: il divide et impera, teso a dividere gli avversari,
grazie ad azioni diplomatiche, per poi arrivare allo scontro campale con un
nemico indebolito nella propria consistenza numerica.

Roma e i Latini (496-494 a.C.)

Roma era rimasta esclusa dalla lega delle città latine limitrofe, forse
anche in virtù dell'influenza della componente etrusca della città: la
ricerca di nuove terre coltivabili e di vie di comunicazione contrappose
presto l'Urbe agli altri centri latini.

Un nuovo equilibrio fu stabilito con il Foedus Cassianum (la data è
incerta, ma non successiva al 493 a.C.), un trattato di pace stipulato tra
Romani e Latini, che rimase in vigore fino al 338 a.C., conseguenza dello
scontro tra le due parti, conclusosi con la Battaglia del lago Regillo, di
fatto l'ultimo tentativo di Tarquinio il Superbo (e quindi della componente
etrusca che a lui faceva riferimento) di rientrare nell'Urbe. Sebbene i
Romani prevalsero sul campo¹⁶ , con il trattato Roma riconosceva alle città
latine la loro autonomia ma si riservava il Supremo Comando in caso di
guerra. L'alleanza aveva, perciò, uno scopo prettamente difensivo, in vista
delle incombenti minacce degli Equi, dei Volsci e degli Aurunci.

Vicende politiche interne (494-487 a.C.)

Intanto la città era teatro di violenti conflitti tra patrizi e plebei,
conflitti che trovano origine nella richiesta dei secondi di essere
rappresentati nelle istituzioni della città (istituzioni che, dopo la
caduta della monarchia, erano appannaggio esclusivo dei patrizi) e di non
essere ridotti in schiavitù, in applicazione del Nexum, perché debitori a
seguito di eventi bellici¹⁷ . In quel frangente l'Urbe riuscì a resistere
alle forze esterne solo ritrovando l'accordo tra i due ordini (il dittatore
Manio Valerio Massimo promise le riforme a guerra conclusa) i quali,
compatti, con rapide ed efficaci azioni militari riuscirono nel 494 a.C. a
respingere gli attacchi dei Sabini, Equi e Volsci¹⁸ .

A guerra conclusa, poiché i patrizi non volevano concedere ai plebei quanto
promesso, soprattutto a causa della forte opposizione a questa riforma
dell'ala più oltranzista dei patrizi guidata da Gneo Marcio, conosciuto
come Coriolano, questi per la prima volta nella storia romana adottarono
come forma di lotta politica la secessio plebis, ovverosia abbandonarono la
città, ritirandosi sul monte Sacro appena fuori le mura cittadine,
rifiutandosi di rispondere alla chiamata alle armi dei Consoli.

La prima secessione dei plebei si concluse quando questi videro accolte
alcune delle loro richieste, tra le quali la più importante era senza
dubbio quella dell'istituzione nel 494 a.C. della figura del tribuno della
plebe; peraltro il ricomporsi della frattura tra i due ordini non comportò
il ristabilirsi della concordia interna.¹⁹

Primi scontri con Equi, Volsci ed Ernici (493-480 a.C.)

Le vicende di Coriolano, esiliato da Roma a seguito delle accuse mossegli
dai tribuni, condottiero dei Volsci contro la sua città natale fin sotto le
mura cittadine, ritiratosi solo grazie all'intervento delle donne romane
(488 a.C.), sia che siano state reali, o il frutto di una successiva
rielaborazione storica, riportano di quale intensità fossero le tensioni
sociali interne alla città, che si aggiungevano a quelle esterne connesse
alla dura guerra contro i Volsci, che caratterizzò quel periodo.²⁰ ²¹

Nel periodo successivo, dal 487 a.C. al 480 a.C., Roma tornò ad essere
impegnata in una serie di scontri contro le popolazioni vicine di Volsci,
Ernici, Equi, oltre agli Etruschi della città di Veio, quasi tutti
dall'esito favorevole, anche se nel 484 a.C. i Romani subirono una pesante
sconfitta in battaglia da parte dei Volsci davanti alle porte di Anzio²² ,
e la vittoria dei romani sui vejenti nel 480 a.C. costò loro pesantissime
perdite, tra le quali quella del console Gneo Manlio Cincinnato²³ .

Oltre ai tradizionali motivi di rivalità, le città limitrofe trovarono
motivazioni per le loro incursioni nell'evidente debolezza di Roma,
attraversata in quegli anni da feroci lotte intestine, legate alla
questione della legge agraria, voluta dal console Spurio Cassio Vecellino
nel 486 a.C., che per questo fu condannato a morte l'anno successivo per
accuse mossegli dai patrizi. Nonostante vari episodi di insubordinazione e
renitenza alla leva, in tutto questo periodo, patrizi e plebei si
ricompattarono nei momenti di maggiore pericolo, riuscendo sempre a far
fronte al pericolo esterno.

A questo periodo, risalgono la consacrazione del tempio dedicato ai
Dioscuri (484 a.C.) e l'episodio della condanna a morte della vestale
Oppia, sepolta viva per esser venuta meno al voto di castità²⁴ .

Nuovi conflitti con l'etrusca Veio

Tra il 482 a.C.²⁵ e il 474 a.C. Roma dovette combattere duramente contro la
città di Veio, che dopo aver annientato l'esercito privato della gens Fabia
nella battaglia del Cremera del 477 a.C.,²⁶ era arrivata addirittura a
costruire opere fortificate sul Gianicolo, appena fuori dalle mura della
città. Questa prima fase del conflitto tra le due città, si risolse con una
tregua quarantennale concessa dai romani ai veienti nel 474 a.C. in cambio
di frumento e denaro.

Sia durante lo scontro con gli Etruschi, che nel periodo immediatamente
successivo, non mancarono occasioni di scontro con le popolazioni vicine
dei Volsci, degli Equi e dei Sabini, che quando non si risolsero con un
nulla di fatto, furono tutti favorevoli ai romani, tranne in una occasione,
nel 471 a.C., quando i Volsci sconfissero duramente i romani, anche grazie
alle divisioni esistenti tra Patrizi e Plebei.

Divisioni, le cui motivazioni in parte erano state ereditate dai periodi
precedenti (come la legge agraria), ed in parte erano frutto di nuove
rivendicazioni da parte dei plebei, come quelle legate alla Lex Publilia
Voleronis, per la quale i Tribuni dovevano essere eletti nei comizi
tributi, cui solo i plebei avevano diritto a partecipare.

Dopo aver respinto l'offensiva delle popolazioni vicine, i Romani si videro
ostacolata l'espansione a nord dalla ricca e fiorente città etrusca di
Veio, che le contendeva il dominio sul Tevere. Iniziata nel 477 a.C.
(battaglia del Cremera), la guerra si conclude nel 396 a.C. con la
distruzione della città etrusca ad opera di Furio Camillo, dopo un assedio
di dieci anni. A questo punto, l'espansione romana nel Centro Italia era,
però, ancora ostacolata dalla migrazione di Celti e Sanniti.

Tra i bellicosi popoli vicini e le tensioni interne

Il periodo che corre tra il 470 a.C. e il 451 a.C., è caratterizzato dalle
campagne contro le popolazioni vicine, colpevoli di sconfinare e razziare i
territori romani o quelli degli alleati, e le crescenti tensioni interne,
tra Plebe e Senato, che ruotavano intorno alla Lex Terentilia, con cui i
tribuni provarono a limitare i poteri dei consoli, e quindi quello dei
Patrizi, ma che non arrivò mai ad essere votata.

Durante il ventennio i più strenui oppositori esterni furono i Volsci e gli
Equi, più abili come razziatori e guastatori (almeno così vengono descritti
da Tito Livio), che come combattenti, e per questo regolarmente sconfitti
negli scontri campali dai romani, anche quando questi si trovano in
inferiorità numerica. La città di Anzio viene presa nel 469 a.C., e nel 462
a.C. i Volsci subiscono ingenti perdite ad opera dei romani.

I Sabini si limitarono a qualche scorribanda, mentre gli Ernici sono
riportati tra gli alleati, cui Roma presta aiuto, quando questi subiscono
le razzie da parte degli Equi e dei Volsci. La città di Tusculum si
distingue per essere la più fedele tra gli alleati dei romani, intervenendo
nella riconquista del Campidoglio, occupato da Appio Erdonio.

Nel 466 a.C. viene consacrato il tempio di Giove Fidus sul Quirinale,
voluto da Tarquinio il Superbo, mentre il censimento del 465 a.C. conta
104.714 cittadini, esclusi orfani e vedove²⁷ , numero che dovette essere
sicuramente ridimensionato dalla pestilenza che colpì Roma nel 463 a.C. Il
decimo censimento Ab Urbe condita del 459 a.C. comunque conta 117.319.

Intanto in città le tensioni tra Patrizi e Plebei, impegnati nella
controversia per l'approvazione della Lex Terentilia, che tra le altre cose
provoca l'esilio di Cesone Quinzio, figlio di Cincinnato, raggiungono
l'apice nel 460 a.C., quando i dissidi interni, rendono possibile che Appio
Erdonio, e i suoi seguaci, prendano il Campidoglio, riconquistato a fatica
dalle truppe consolari di Publio Valerio Publicola, ucciso nei
combattimenti per riprendere la rocca.

Tra le due fazioni cresce la consapevolezza che la situazione di stallo tra
i due ordini sia pericolosa per la stabilità di Roma, per cui, dopo aver
inviato una commissione, formata da Spurio Postumio Albo, Aulo Manlio e
Sulpicio Camerino, ad Atene, per trascrivere le leggi di Solone, e quindi
poterle studiare e riformare le istituzioni romane, dopo molte insistenze
da parte dei tribuni della plebe, patrizi e plebei concordarono per la
costituzione del primo decemvirato

Tra gli episodi leggendari spicca la prima dittatura di Cincinnato nel 456
a.C., che sconfitti gli Equi nell'ennesima battaglia del monte Algido,
torna ai campi dopo appena 16 giorni di dittatura.

Il decemvirato, istituito come comitato di saggi per il rinnovamento della
Repubblica, compito che portò a termine con l'emanazione delle Leggi delle
XII tavole, si sviluppò come tentativo di istituire un governo autoritario,
che escludesse i plebei da qualsiasi magistratura e decisione nel governo
della città. A questo tentativo i plebei risposero con la minaccia della
secessione (in questi eventi si inserisce la vicenda di Verginia) e alla
fine ottennero il ripristino di tutte le magistrature ordinarie, nonché
l'esilio per i decemviri e la messa in stato di accusa di Appio Claudio e
Spurio Oppio Cornicino, i più odiati tra i decemviri.

Ristabilite le prerogative della plebe, e dei suoi campioni i tribuni della
plebe, la città vive con relativa tranquillità la dialettica tra le due
classi sociali, tanto che il breve tentativo dei tribuni consolari, rimasti
in carica per soli tre mesi nel 444 a.C., non porta porta gravi conseguenze
per la stabilità interna della città.

Nel 443 a.C. viene istituita la carica del censore, preposto ai censimenti,
per liberare i consoli di un'attività che non riuscivano a portare a
termine, se non saltuariamente.

Il periodo tra il 440 a.C. e il 406 a.C. internamente fu caratterizzato
dalle tensioni tra plebei e patrizi, reso dall'alternanza di consoli e
tribuni consolari alla guida della città (anche se di fatto furono sempre
eletti patrizi alle supreme magistrature), ed esternamente dal rinvigorirsi
delle spinte anti-romane nelle popolazioni vicine, che furono affrontate
dall'urbe con la nomina di un dittatore (ben cinque nel periodo), a
significare di come fossero considerate serie queste minacce dai romani.
Comunque nel 420 a.C. i plebei ottennero di poter accedere alla carica di
questore, anche se si deve aspettare il 409 a.C., perché tre plebei fossero
eletti alla carica²⁸ , fino a quel momento ad appannaggio dei patrizi.

A nord Roma dovette fronteggiare la pressione di Veio, sconfitta due volte
davanti alle mura della città alleata di Fidene, nel 437 a.C. e nel 426
a.C. (terza dittatura di Mamerco Emilio Mamercino), risolvendo la crisi con
la distruzione di Fidene e una tregua ventennale con gli etruschi, mentre a
sud continua a farsi sentire la pressione dei mai domati Volsci, capaci di
impegnare a fondo i romani nel 423 a.C., malamente condotti dal console
Gaio Sempronio Atratino, che per questo fu condannato a pagare una multa di
15.000 assi²⁹ .

La supremazia dei romani sui Volsci non fu comunque mai in dubbio, come
dimostrano le vittorie romane ad Anzio nel 408 a.C. e ad Anxur³⁰ nel 406
a.C., conquistata e saccheggiata dai romani. In questo stesso anno, scaduta
la tregua, fu nuovamente dichiarata guerra (la terza) alla città etrusca di
Veio³¹ .

La conquista di Veio

Nel 405 a.C., iniziò il decennale assedio di Veio, dopo che l'anno
precedente era stata dichiarata guerra alla potente città etrusca. Da parte
loro i Veienti non riuscirono a trovare alleati nelle altre città
etrusche.³²

Il conflitto ebbe una svolta quando nel 403 a.C. i romani iniziarono a
costruire fortini per controllare il territorio veiente, e terrapieni e
macchine d'assedio (vinea, torri e testuggini) per stringere l'assedio alla
città. La messa in opera di queste opere, comportò la necessità di
mantenere i soldati in armi, anche durante l'autunno e l'inverno, quando
tradizionalmente i cittadini-soldati tornavano in città per attendere alle
proprie cose, per evitare che le stesse, lasciate incustodite, fossero
disfatte o distrutte dai nemici.

Nonostante la decisa opposizione dei Tribuni della plebe, si giunse alla
straordinaria decisione di mantenere l'esercito in armi ad assediare Veio
finché questa non sarebbe caduta; ai soldati in armi la città avrebbe
garantito il soldo grazie ad una nuova imposizione straordinaria.³³

Veio dal canto suo trovò l'appoggio dei Capenati e dei Falisci, nel 402
a.C.³⁴ e nel 399 a.C.³⁵ , appoggio che inizialmente non riuscì ad allentare
la pressione dell'assedio romano.

Nel 396 a.C. però i Capenati e i Falisci riuscirono a sorprendere i romani
in un'imboscata, dove insieme a molti soldati, trovò la morte anche Gneo
Genucio Augurino, uno dei 6 tribuni consolari eletti per quell'anno; come
per altre situazioni di crisi Roma reagì nominando un dittatore, che questa
volta fu trovato nella persona di Marco Furio Camillo³⁶ .

Furio Camillo, dopo essersi coperto le spalle sbaragliando Capenati e
Falisci, intensificò l'assedio di Veio, iniziando anche la costruzione di
una galleria sotterranea, che arrivava fin sotto la cittadella di Veio.
Completata l'opera, il dittatore attaccò in forze e in più punti le mura
della città, per dissimulare la presenza di soldati nella galleria
sotterranea³⁷ .

Veio fu conquistata, con grande bottino per i romani, che con questa
vittoria posero le basi della propria supremazia sull'altra sponda del
Tevere, fino ad allora controllata da popolazioni etrusche. Ma proprio la
questione della suddivisione del bottino, così ingente come mai si era
visto a Roma, da dividere tra soldati, cittadini, erario e templi, avrebbe
portato ulteriori divisioni all'interno della città.

Durante i 10 anni di assedio, a Roma non mancarono i consueti attacchi dei
Volsci, che tentavano di riconquistare Anxur e degli Equi, che però furono
facilmente contrastati dalle più organizzate legioni romane.

L'invasione celtica

La caduta di Veio aveva comportato un riequilibrio degli assetti politici
delle altre capitali etrusche e delle loro tradizionali tensioni interne:
l'ostilità verso Veio era malamente adombrata dalla neutralità manifestata
dalle altre città della dodecapoli etrusca gravitante intorno al Fanum
Voltumnae: in almeno un caso, questa ostilità era apertamente sfociata
nell'aperta alleanza offerta a Roma da Caere (Cerveteri).³⁸ Un altro
effetto fu l'accresciuta consapevolezza delle potenzialità, anche militari,
della res publica.³⁸

Contemporaneamente, verso la fine del V secolo a.C., numerose popolazioni
celtiche cominciarono a migrare dall'Europa Settentrionale (a est del Reno
ed a nord del Danubio) per insediarsi nei territori dell'attuale Francia,
Spagna e Gran Bretagna. Attorno al 400 a.C., infatti, alcune di queste
popolazioni raggiunsero l'Italia Settentrionale. E così a minare il clima
di fiducia e a mettere in allarme Roma furono proprio i Celti,³⁹ ⁴⁰ della
tribù dei Senoni,⁴⁰ i quali attaccarono la città etrusca di Clusium,⁴¹ non
molto distante dalla sfera d'influenza di Roma. Gli abitanti di Chiusi,
sopraffatti dalla forza dei nemici, superiori in numero e per ferocia,
chiesero aiuto a Roma, che rispose all'appello. Così, quasi senza
volerlo,³⁹ i Romani si ritrovarono ad essere il principale obiettivo di
questo popolo calato dal Nord.⁴²

I Romani li fronteggiarono in una battaglia campale presso il fiume Allia³⁹
⁴⁰ variamente collocata tra il 390 e il 386 a.C. I Galli, guidati dal
condottiero Brenno, sconfissero un'armata romana di circa 15.000 soldati³⁹
e incalzarono i fuggitivi fin dentro la stessa città, che fu costretta a
subire una parziale occupazione e un umiliante sacco,⁴³ ⁴⁴ prima che gli
occupanti fossero scacciati⁴⁰ ⁴³ ⁴⁵ o, secondo altre fonti, convinti ad
andarsene dietro pagamento di un riscatto.³⁹ ⁴² ⁴⁶ ⁴⁷

Roma resiste

L'episodio del Sacco di Roma, ebbe l'effetto di indebolire Roma, e
rivitalizzare la speranza dei popoli confinanti, di riuscire ad intaccare
la potenza romana.

Nel decennio successivo all'invasione dei Senoni Roma dovette combattere
per ribadire la propria superiorità sulle popolazioni confinanti, non solo
quelle tradizionalmente nemiche, come Volsci, Equi ed Etruschi, ma anche su
quelle ritenute alleate, come i Tuscolani, che evitarono la punizione di
Roma solo aprendo completamente la città alle truppe condotte da Furio
Camillo, e ottenendo il perdono dal Senato di Roma. Anche i Prenestini, nel
380 a.C., provarono ad uscire dall'orbita romana, ma furono duramente
sconfitti dai romani. L'effetto principale della sconfitta subita dai
Galli, fu quello di affidare la conduzione delle guerre a dei dittatori, o
al tribuno consolare più esperto, come sempre accadde quando tra questi era
eletto Furio Camillo.

Le guerre con le popolazioni confinanti non impedirono però che a Roma si
sviluppasse una forte dialettica interna, tra Plebei e Patrizi; in questo
periodo si ripresentò con forza la questione dei romani tratti in schiavitù
per debiti, visto che a soffrirne maggiormente erano i piccoli proprietari
terrieri plebei che, a causa delle vicende belliche, cui pure
partecipavano, finivano in schiavitù perché non riuscivano ad onorare i
debiti contratti.

Il conflitto tra patrizi e plebei portò ad una situazione di stallo tra il
375 a.C. e il 371 a.C., quando a Roma non furono eletti i tribuni
consolari, a causa dei veti posti dai tribuni della plebe Gaio Licinio
Stolone e Lucio Sestio Laterano, come reazione alle politiche
ostruzionistiche dei patrizi, contrari alle loro proposte di legge, volte
ad equilibrare i rapporti di forza tra i due ordini⁴⁸ .

Il durissimo conflitto tra plebei e patrizi, trovò un momento di sintesi,
con la promulgazione, nel 367 a.C., delle Leges Liciniae Sextiae, che, tra
le altre cose, permettevano l'accesso al consolato dei plebei⁴⁹ .

Nel periodo successivo, e fino al 350 a.C., Roma condusse con successo una
serie di campagne militari contro gli Ernici, contro la città etrusca di
Tarquinia, cui in diverse occasioni si allearono i Falisci, e
successivamente contro i Galli, cui si allearono, in funzione anti-romana,
i tiburtini (mentre Ernici e Latini si allearono a Roma).

Durante questo periodo, nonostante la Leges Liciniae Sextiae, i patrizi
tentarono, con alterne fortune, di ottenere l'elezioni di candidati patrizi
per entrambe le cariche consolari, non esitando a ricorrere all'elezione di
un dittatore, unicamente allo scopo di controllare l'elezione consolare, e
non, come normalmente accadeva, per far fronte ad un grave pericolo
militare.

Dopo gli accordi stipulati con Etruschi e Latini, Roma poté avviare, nella
seconda metà del IV secolo a.C., un intenso processo di espansione verso il
Meridione della penisola italica.⁵⁰ Nel 348 a.C. rinnovò il trattato con
Cartagine, già stipulato al tempo del passaggio dalla monarchia alla
repubblica, attorno al 509 a.C.

Dalle guerre sannitiche alla conquista della Magna Grecia (343 - 272 a.C.)

Dal Latium vetus alle guerre sannitiche (343-290 a.C.)

Tra il 343 a.C. e il 341 a.C. Roma dovette affrontare il primo dei tre
confronti con il bellicoso popolo dei Sanniti. Causa della prima guerra
sannitica, vinta dai romani, il controllo della ricca città di Capua⁵¹ .
Tra il 340 e il 338 a.C., Roma dovette combattere una nuova e sanguinosa
guerra, la guerra latina, che vinse solo a prezzo di grandissimi sforzi.
Vinta la guerra, Roma divenne padrona del Lazio, avendo ottenuto la
definitiva supremazia sui Latini.

Nel 326 a.C., poi, si riaprì il conflitto con i Sanniti, la seconda guerra
sannitica⁵² ; si trattò di una guerra ultra ventennale, che vide aspri
combattimenti tra sanniti e romani, che subirono anche dei rovesci, come
nella famosa Forche Caudine⁵³ . Lo scontro coinvolse anche i popoli vicini,
di volta in volta alleati con i romani o con i sanniti, e per la prima
volta Roma si trovò a combattere in Apulia⁵⁴ e Lucania⁵⁵ .

La guerra, la cui iniziativa rimase comunque costantemente in mano ai
romani, sembrò potesse volgere a favore dei Sanniti, tra il 310 a.C. e il
309 a.C., periodo in cui riprese lo scontro tra Romani ed Etruschi, e nel
quale, per la prima volta, l'esercito romano si avventurò oltre la Selva
Cimina⁵⁶ , in pieno territorio etrusco. I Sanniti ripresero l'iniziativa
contro i romani ma furono fermanti da questi ultimi nei pressi di Longula⁵⁷
, mentre gli Etruschi subivano due importanti sconfitte nella Battaglia del
lago Vadimone⁵⁸ e Perugia⁵⁷ ; gli Etruschi si arresero e fu loro concessa
una tregua trentennale. Con un unico fronte attivo, i romani vinsero la
decisiva battaglia di Boviano nel 305 a.C.⁵⁹ , cui seguì nel 304 a.C. il
trattato di pace tra i romani, vittoriosi, ed i sanniti.

Contro i Sanniti Roma combatté, infine, una terza guerra tra il 298 e il
290 a.C., al termine della quale ogni resistenza poteva dirsi annientata. I
Sanniti dovettero abbandonare le loro mire territoriali e fornire
contingenti di truppe ausiliarie alle legioni romane. Il tempo di liquidare
gli ultimi avversari nella regione (lotte con i Galli Senoni, 285-282 a.C.)
e Roma si assicurò il predominio nell'Italia centrale.

La vittoria romana nelle tre guerre sannitiche (343-341; 326-304; 298-290
a.C.) assicurò dunque all'Urbe il controllo di buona parte dell'Italia
centro-meridionale; le strategie politiche e militari attuate da Roma -
quali la fondazione di colonie di diritto latino, la deduzione di colonie
romane e la costruzione della via Appia - testimoniano la potenza di tale
spinta espansionistica verso Sud.⁶⁰ L'interesse per il dominio territoriale
non era infatti una semplice prerogativa di alcune famiglie aristocratiche,
tra cui la gens Claudia, ma investiva tutta la scena politica romana, e a
esso aderiva l'intero senato assieme alla plebe.⁶⁰ A sollecitare l'avanzata
verso Sud erano infatti interessi di tipo economico e culturale; a frenarla
contribuiva invece la presenza di una civiltà, quella della Magna Grecia,
ad alto livello di organizzazione militare, politico e culturale, capace di
resistere all'espansione romana.⁶¹

La strategia romana si basava dunque sulla capacità di rompere i legami di
solidarietà tra popoli diversi o tra città, in modo tale da indebolire le
capacità di resistenza dei nemici: a tale fine puntavano le deduzioni
coloniarie in terra straniera (Luceria nel 315⁶² o 314;⁶¹ Venusia nel 291
a.C.)⁶¹ e l'avanzamento verso Sud della via Appia.⁶¹ A tali processi, che
non erano direttamente rivolti verso i centri della Magna Grecia, aveva
contribuito in particolare l'opera di Appio Claudio Cieco, che,
caratterizzato da una forte sensibilità verso la società greca, fu tra i
primi ad intendere la fusione tra di essa e il mondo romano come
un'occasione di profondo arricchimento per l'Urbe.⁶³ Egli si era reso, in
particolare, interprete delle esigenze della plebe urbana, interessata a
intessere rapporti commerciali con i mercanti greci e oschi.⁶⁴

Durante e subito dopo le Guerre sannitiche, Roma mantenne un atteggiamento
ambiguo nei confronti dei popoli italici più meridionali, i Lucani, che ora
appoggiò ora osteggiò secondo le convenienze del momento. Intorno al 303
a.C. siglò un trattato con i Lucani, incoraggiandone le aspirazioni contro
Taranto, salvo accordarsi anche con la stessa città greca e sostenerne
indirettamente la lotta contro gli Italici. Il doppio gioco era motivato
dalla volontà di includere comunque i Lucani nella propria rete
diplomatica, in quel momento tutta tesa a piegare i Sanniti, ma senza che
veri interessi comuni propiziassero legami più forti.⁶⁵ Rispetto
all'ordinamento che Roma stava dando alla Penisola, l'assetto dei territori
occupati dai Lucani rimase in uno stato fluido, basato su semplici
alleanze, fino alle guerre puniche.⁶²

Non è possibile determinare con precisione quali fossero i rapporti
commerciali che univano Roma con i centri della Magna Grecia, ma risulta
probabile una certa compartecipazione di interessi commerciali tra l'Urbe e
le città greche della Campania, testimoniata dall'emissione, a partire dal
320 a.C., di monete romano-campane.⁶⁴ Non è tuttavia chiaro se tali intese
commerciali siano state il fattore o il prodotto delle guerre sannitiche e
dell'espansione romana verso Meridione, e non è dunque possibile
determinare quale sia stato l'effettivo peso dei negotiatores nella
politica espansionistica, almeno fino alla seconda metà del III secolo
a.C.⁶⁶ A determinare la necessità di un'espansione territoriale verso Sud
erano, però, anche le esigenze della plebe rurale, che richiedeva nuove
terre coltivabili che l'espansione nell'Italia centrale e settentrionale
non era bastata a procurare.⁶⁶

Roma e la Magna Grecia, fino a Pirro (280-272 a.C.)

Consolidata la propria egemonia sull'Italia centro-meridionale, Roma arrivò
a scontrarsi con le città della Magna Grecia e con la potente Taranto: con
il pretesto di soccorrere la città di Turi, minacciata, Roma violò
intenzionalmente un patto stipulato con Taranto nel 303 a.C., scatenando la
guerra.

A partire dalla seconda metà del IV secolo a.C., la Magna Grecia cominciò
lentamente a tramontare sotto i continui attacchi delle popolazioni
sabelliche di Bruzi e Lucani.⁶⁷ Le città più meridionali, tra cui Taranto
era la più importante grazie al commercio con le popolazioni
dell'entroterra e la Grecia stessa, furono più volte costrette ad assoldare
mercenari provenienti dalla "madre patria", come Archidamo III di Sparta
negli anni 342-338 a.C. o Alessandro il Molosso negli anni 335-330 a.C.,
per difendersi dagli attacchi dalle popolazioni italiche⁶⁸ che, con la
nuova federazione dei Lucani, alla fine del V secolo a.C. si erano espanse
fino alle coste del Mar Ionio.⁶⁹ Nel corso di queste guerre i Tarentini,
nel tentativo di far valere i propri diritti sull'Apulia, stipularono un
trattato con Roma, di consueto collocato nell'anno 303 a.C. ma forse
risalente già al 325 a.C.,⁷⁰ secondo il quale alle navi romane non era
concesso di superare ad Oriente il promontorio Lacinio (oggi capo Colonna,
presso Crotone). La successiva alleanza di Roma con Napoli nel 327 a.C. e
la fondazione della colonia romana di Luceria nel 314 a.C.⁷¹ ⁷²
preoccuparono non poco i Tarantini che temevano di dover rinunciare alle
loro ambizioni di conquista sui territori dell'Apulia settentrionale a
causa dell'avanzata romana.⁶⁸

Nuovi attacchi da parte dei Lucani costrinsero, ancora una volta, i
Tarentini a chiedere aiuto ai mercenari della "madre patria": fu ingaggiato
questa volta un certo Cleonimo di Sparta (303-302 a.C.), che fu, però,
sconfitto dalle popolazioni italiche, forse sobillate dagli stessi Romani.
Il successivo intervento di un altro paladino della grecità, Agatocle di
Siracusa, portò di nuovo l'ordine nella regione con la sconfitta dei Bruzi
(298-295 a.C.), ma la fiducia dei Greci delle piccole città dell'Italia
meridionale in Taranto e Siracusa iniziò a svanire a vantaggio di Roma, che
nel contempo si era alleata con i Lucani ed era risultata vittoriosa a
settentrione su Sanniti, Etruschi e Celti (vedi terza guerra sannitica e
guerre tra Celti e Romani).⁶⁸ ⁷³

Morto Agatocle di Siracusa nel 289 a.C., fu Thurii a chiedere per prima
l'intervento romano contro i Lucani nel 285 a.C. e poi nel 282 a.C. In
questa seconda circostanza fu inviato il console Gaio Fabricio Luscino per
respingere i Lucani, in un primo tempo alleati dei Romani, ma poi
ribellatisi, e porre nella stessa Thurii una guarnigione romana. Non passò
molto tempo prima che il principe lucano Stenio Stallio fosse sconfitto,
come riportano i Fasti triumphales,⁷⁴ ⁷⁵ e le città di Reggio (dove fu
posta una guarnigione romana di 4.000 armati⁷⁵ ⁷⁶ ), Locri e Crotone
chiedessero di essere poste sotto la protezione di Roma. Quest'ultima si
veniva così a trovare proiettata verso il Meridione d'Italia.⁶⁸

L'aiuto accordato da Roma a Thurii fu visto dai Tarantini come un atto
compiuto in violazione dell'accordo che le due città avevano firmato
diversi anni prima: sebbene le operazioni militari romane fossero state
compiute per via di terra, Thurii gravitava pur sempre sul golfo di
Taranto, a nord della linea di demarcazione stabilita presso il capo
Lacinio; Taranto temeva dunque che il suo ruolo di patronato nei confronti
delle altre città italiche venisse meno.⁷⁷

Roma, tuttavia, in aperta violazione degli accordi, forse per la forte
pressione esercitata dai negotiatores⁷⁵ o forse perché gli accordi stessi
erano ritenuti decaduti,⁷⁸ nell'autunno del 282 a.C.⁷⁹ inviò una piccola
flotta duumvirale composta da dieci imbarcazioni da osservazione⁸⁰ nel
golfo di Taranto che provocò i tarantini;⁸¹ le navi, guidate
dall'ammiraglio Lucio Valerio Flacco⁸² ⁸³ o dall'ex console Publio Cornelio
Dolabella,⁸¹ erano dirette a Thurii⁷⁷ o verso la stessa Taranto, con
intenzioni amichevoli.⁸² ⁸³ I Tarantini, che stavano celebrando in un
teatro affacciato sul mare delle feste⁸⁴ in onore del dio Dioniso, in preda
all'ebbrezza, scorte le navi romane, credettero che esse stessero avanzando
contro di loro e le attaccarono:⁸² ⁸³ ne affondarono quattro e una fu
catturata, mentre cinque riuscirono a fuggire;⁸¹ ⁸⁵ tra i Romani catturati,
alcuni furono imprigionati, altri mandati a morte.⁸³ ⁸⁵

Dopo l'attacco alla flotta romana, i Tarantini, resisi conto che la loro
reazione alla provocazione romana avrebbe potuto condurre alla guerra e
convinti dell'atteggiamento ostile di Roma, marciarono contro Thurii, che
fu presa e saccheggiata; la guarnigione che i Romani avevano posto a tutela
della città ne fu scacciata⁷⁵ assieme agli esponenti dell'aristocrazia
locale.⁸¹ ⁸⁶ In seguito a questi eventi i Tarentini decisero di invocare
l'aiuto del re d'Epiro Pirro, che, giunto in Italia nel 280 a.C. con un
esercito composto anche da numerosi elefanti, riuscì a sconfiggere i Romani
a Heraclea e ad Ascoli, seppure a costo di gravissime perdite; dopo un
tentativo fallito di consolidare il suo potere sul Sud Italia invadendo la
Sicilia (dove fu respinto dalle città siceliote alleatesi con Cartagine),
l'epirota marciò dunque contro i Romani che, riorganizzatisi, erano tornati
a minacciare Taranto, ma fu duramente sconfitto a Maleventum nel 275 a.C. e
costretto a tornare oltre l'Adriatico. Taranto, dunque, fu nuovamente
assediata nel 275 a.C. e costretta alla resa nel 272 a.C.: Roma era così
potenza egemone nell'Italia peninsulare, a sud dell'Appennino Ligure e
Tosco-Emiliano.

La Repubblica mediterranea (264-146 a.C.)

Dalla prima guerra punica all'instaurazione delle province di Sicilia e
Sardegna (264-237 a.C.)

Terminate le guerre contro Pirro e le colonie greche dell'Italia
meridionale, Roma aveva ormai ottenuto il controllo della penisola
italiana, dagli Appennini settentrionali fino alla Puglia e alla Calabria.
I Romani vennero così in contatto con i Cartaginesi, che rappresentavano in
quel momento la maggior potenza del Mediterraneo occidentale. Ai
Cartaginesi appartenevano oltre ai territori africani, anche quelli di
Sardegna e Corsica, oltre a Malta, Pantelleria, parte della Sicilia
occidentale (quella orientale era invece sotto il controllo dei Greci, in
costante lotta con i Punici) e le Baleari.

Fino a questo momento Roma e Cartagine non si erano mai scontrate, al
contrario avevano più volte rinnovato dei trattati di amicizia e alleanza
tra loro, che definivano le rispettive zone di influenza. Questo stato di
cose cambiò quando Roma, padrona della penisola italica, iniziò a pensare
di estendere la sua influenza anche sulla Sicilia, che rappresentava il
principale e più vicino "granaio" da cui Roma si poteva approvvigionare per
le sue crescenti esigenze.

L'occasione di intervenire negli affari siciliani fu data ai Romani dalla
richiesta di aiuto fatta dai Mamertini (mercenari campani), che si erano
impadroniti di Messina, ma che poi erano stati posti sotto assedio dai
Siracusani di Gerone II.⁸⁷ E se i Mamertini, in un primo momento, chiesero
l'aiuto cartaginese, quando i Siracusani si ritirarono e la presenza punica
si fece sempre più ingombrante, invocarono l'aiuto di Roma, la quale
accettò, poiché temeva che Cartagine potesse battere Siracusa ed occupare
l'intera isola. Il senato, riluttante a imbarcarsi in un'impresa tanto
rischiosa, arrivò ad uno stallo e la questione venne rimessa all'assemblea
popolare: qui maggiore voce in capitolo l'aveva la parte mercantile e
popolare di Roma, che era anche interessata al possibile controllo delle
ricchezze e delle scorte di grano in Sicilia (isola già nota per le risorse
soprattutto nelle città greche), nonché alla possibilità di fondare colonie
per aprire nuovi mercati e allentare la pressione sociale e demografica
nella capitale. Così in assemblea fu deciso di accettare la richiesta dei
mamertini. Venne posto il console Appio Claudio Caudice a capo di una
spedizione militare con l'ordine di attraversare lo stretto di Messina.⁸⁸ I
Cartaginesi interpretarono questo intervento come una violazione dei
trattati esistenti e dichiararono guerra a Roma, dando inizio alla prima
guerra punica.

Dopo una prima fase di scontri terrestri, dove i Romani risultarono
vincitori, Roma decise di sfidare i Cartaginesi sul mare, che ne avevano il
dominio assoluto, e, approntata un'imponente flotta (con navi dotate di
"corvo"), sconfisse i nemici a Milazzo (nel 260 a.C.). Nel tentativo di
infliggere una sconfitta decisiva a Cartagine, il console Marco Atilio
Regolo, sconfitta la flotta nemica a Capo Ecnomo (256 a.C.), sbarcò in
Africa, non molto distante dalla stessa Cartagine, ma fu però sconfitto ed
ucciso (nel 246 a.C.).⁸⁹ La guerra continuò negli anni successivi, con
alterne fortune tra i due contendenti, fino a quando nel 241 a.C., venne
approntata da Roma una nuova flotta che, guidata da Gaio Lutazio Catulo,
sconfisse nuovamente i Cartaginesi nella decisiva battaglia delle isole
Egadi. Sottratto ai nemici il predominio sul mare, i Romani poterono
concludere anche le operazioni terrestri, sottomettendo buona parte della
Sicilia (a parte Siracusa, che rimaneva indipendente) e costringendo
Cartagine alla resa.⁹⁰ La guerra era così protratta per oltre vent'anni,
dal 264 a.C. al 241 a.C.

Cartagine fu, così, costretta a versare a Roma enormi somme (3.200 talenti
euboici in 10 anni⁹¹ ) quale risarcimento per la fine della guerra, oltre
alla restituzione totale di tutti i prigionieri di guerra senza riscatto.⁹²
La ricca Sicilia era persa e passata sotto il controllo di Roma (con il
divieto per Cartagine di portare la guerra a Gerone II di Siracusa)⁹³ e,
nell'impossibilità di pagare i mercenari libici e numidi che utilizzava,
dovette subire una sanguinosa rivolta che richiese 3 anni di sforzi ed
efferatezze per essere domata.⁹⁴ Approfittando di questa rivolta inoltre
Roma occupò la Sardegna (238 a.C.) e la Corsica (237 a.C.),⁹⁵ ⁹⁶
costringendo Cartagine a dover pagare un ulteriore indennizzo di altri
1.200 talenti per evitare un riaccendersi della guerra che la città non
poteva assolutamente permettersi.⁹⁷ ⁹⁸ Ciò venne visto come una ferita
umiliante dai cartaginesi, che però non poterono far altro che accettare la
sconfitta senza aver combattuto.

Illiri e Celti della pianura padana (230-219 a.C.)

Mappa della prima guerra illirica
Mappa della seconda guerra illirica

Terminata con successo la prima guerra punica, il Senato romano dibatteva
non sul "come" o sul "se" allargare la dominazione, ma sul "dove"
indirizzare le capacità belliche e le incredibili risorse economiche che
stavano arrivando all'Aerarium. Decise alla fine di indirizzarle in tutte
le direzioni. Iniziò così la penetrazione nella Pianura Padana, per
sbarrare la strada ai Liguri che cercavano la via del sud e per fermare
definitivamente il pericolo dei Galli.⁹⁹ Qualche anno più tardi, dopo aver
fermato un'altra invasione celtica che si era spinta fino a Chiusi in
Etruria (quella dei Galli Boi e degli Insubri dell'attuale Lombardia) nella
battaglia di Talamone (225 a.C.),¹⁰⁰ le legioni passarono all'offensiva
nella pianura padana, riportando una grande vittoria presso Clastidium (nel
222 a.C.), che fu seguita dalla deduzione delle colonie di Piacenza e
Cremona (nel 218 a.C.)¹⁰¹ oltre alla costruzione di arterie stradali che
collegassero i nuovi territori con Roma, come la via Flaminia (nel 220
a.C.).¹⁰²

Contestualmente cercava di dare sfogo alle necessità di fornire la terra ai
reduci con la creazione di varie colonie, iniziando a dar vita ad una
politica che fosse attenta all'attività della regina Teuta che, alla testa
dei pirati dell'Illiria, disturbava la navigazione nell'Adriatico (nel
230-229 a.C.).¹⁰³ Roma riuscì a sconfiggere i pirati illirici, sottoponendo
poi buona parte dell'Illiria a tributo e cominciando la penetrazione in
quel territorio. L'intervento romano fu risolutivo, poiché nell'arco di
dieci anni la pirateria illirica fu debellata.¹⁰⁴ Questo nuovo scenario
diede la possibilità a Roma di affacciarsi nella parte orientale del
Mediterraneo, entrando in contatto diretto con le città-stato della Grecia,
della Macedonia, della Lega Etolica sottoposte in varia misura agli
attacchi dei pirati e in lotta fra di loro.¹⁰³

La seconda guerra punica (219-202 a.C.)

Risolto in qualche modo il problema generato dai mercenari,⁹⁴ Cartagine
cercò una via per riprendere il suo cammino storico. Il governo della città
era diviso principalmente fra il partito dell'aristocrazia terriera,
capeggiato dalla famiglia degli Annone da una parte, e il ceto
imprenditoriale e commerciale che faceva riferimento ad Amilcare e in
genere ai Barcidi. Annone propugnava l'accordo con Roma e l'allargamento
del potere cartaginese verso l'interno dell'Africa, in direzione opposta
alla città rivale. Amilcare vedeva nella Spagna, dove Cartagine già da
secoli manteneva larghi interessi commerciali, il fulcro economico per la
ripresa delle finanze puniche.¹⁰⁵

Politicamente sconfitto Amilcare, che aveva avuto un ruolo di primo piano
nella repressione della rivolta dei mercenari, non ottenendo dal Senato
cartaginese le navi per andare in Spagna, prese il comando dei reparti
mercenari rimasti e con una marcia incredibile attraversò tutto il
nordafrica fiancheggiando la costa fino allo stretto di Gibilterra.
Amilcare, che era accompagnato dal figlio Annibale e dal genero Asdrubale
attraversò lo stretto di Gibilterra e, seguendo la costa spagnola, la
percorse verso oriente alla ricerca di nuove ricchezze per la sua città.¹⁰⁶

La spedizione cartaginese prese l'aspetto di una conquista, a partire dalla
città di Gades (oggi Cadice), sebbene fosse stata inizialmente condotta
senza l'autorità del senato cartaginese.¹⁰⁷ Dal 237 a.C., anno della
partenza dall'Africa al 229 a.C., anno della sua morte in combattimento,¹⁰⁷
Amilcare riuscì a rendere la spedizione autosufficiente dal punto di vista
economico e militare, tanto da riuscire ad inviare a Cartagine grandi
quantità di merci e metalli (grazie ai ricchi giacimenti di metalli della
regione appena conquistata) richiesti alle tribù ispaniche come tributo.¹⁰⁶
¹⁰⁸ Morto Amilcare il genero ne prese il posto per otto anni e iniziò una
politica di consolidamento delle conquiste.¹⁰⁹ Con patti e trattati si
accordò con i vari popoli locali¹¹⁰ e fondò una nuova città. La chiamò
Karth Hadasht, cioè Città Nuova, cioè Cartagine, oggi Cartagena.¹¹¹

Impegnati con i Galli, i Romani preferirono accordarsi con Asdrubale e nel
226 a.C., spinti anche dall'alleata Marsiglia che vedeva avvicinarsi il
pericolo, stipularono un nuovo trattato che poneva l'Ebro come limite
dell'espansione di Cartagine.¹⁰⁷ Si riconosceva così, in modo implicito,
anche il nuovo territorio soggetto al controllo cartaginese.¹¹² La svolta
si ebbe nel 221 a.C., quando Asdrubale, fu ucciso da un mercenario gallo¹⁰⁷
¹¹³ e l'esercito cartaginese scelse all'unanimità Annibale,¹¹⁴ che aveva
solo 26 anni, come suo terzo comandante in Spagna.¹¹⁵ ¹¹⁶ Cartagine, una
volta radunato il popolo, decise di ratificare la designazione
dell'esercito.¹¹⁷ ¹¹⁸

Quando nel 218 a.C. il generale punico Annibale Barca attaccò la città di
Sagunto, alleata di Roma, ma a sud dell'Ebro, il Senato romano dopo alcune
esitazioni dichiarò guerra a Cartagine. Era l'inizio della seconda guerra
punica. Polibio contestava le cause della guerra che lo storico latino
Fabio Pittore, avrebbe individuato nell'assedio di Sagunto e nel passaggio
delle armate cartaginesi del fiume Ebro. Egli riteneva si trattasse
soltanto di due avvenimenti che ne sancivano l'inizio cronologico della
guerra, ma non le cause profonde della stessa.¹¹⁹ La guerra fu
inevitabile,¹²⁰ solo che come scrive Polibio, la guerra non si svolse in
Iberia [come auspicavano i Romani] ma proprio alle porte di Roma e lungo
tutta l'Italia.¹²¹

Annibale, ritenuto uno dei maggiori talenti militari della storia, causò ai
Romani la più cocente sconfitta, a Canne
Publio Cornelio Scipione Africano, riuscì a battere il più esperto
condottiero cartaginese, Annibale, nella battaglia di Zama nel 202 a.C.,
ponendo fine alla seconda guerra punica

Annibale valicò le Alpi con un potente esercito comprendente anche elefanti
e attaccò Roma da Nord, sconfiggendo le legioni presso il Ticino, la
Trebbia e il Trasimeno. Dopo una fase di stallo, durante la quale Roma poté
riorganizzarsi, grazie alla politica attuata dal dictator Quinto Fabio
Massimo, soprannominato Cunctator (temporeggiatore), le legioni romane al
comando dei consoli Lucio Emilio Paolo e Gaio Terenzio Varrone subirono una
pesante sconfitta contro Annibale a Canne (216 a.C.).

Numerose città si alleavano con i Cartaginesi e anche la Macedonia di
Filippo V scendeva in guerra contro Roma. Infatti Filippo, reso audace
dalla sconfitta romana a Canne si era alleato nel 215 a.C. con Annibale,
con l'intenzione di procurare uno sbocco sul mar Adriatico al suo regno.
Filippo fu contrastato dall'azione del console romano Marco Valerio Levino,
che riuscì a contenerne l'azione grazie soprattutto ad un sistema di
alleanze con i nemici del re macedone. La guerra, che non raggiunse mai
l'intensità di quella che si stava combattendo in Italia, terminò nel 205
a.C. (quindi 3 anni prima della conclusione della seconda guerra punica)
con la pace di Fenice con la quale Filippo ottenne uno sbocco
sull'Adriatico.

Annibale però si attardò nel Sud Italia (ozi di Capua), mentre i Romani,
seppure provati, poterono lentamente ricostituire le proprie forze: il
console Publio Cornelio Scipione ottenne diverse vittorie sui Cartaginesi
in Spagna, mentre in Italia i consoli Marco Livio Salinatore e Gaio Claudio
Nerone sconfissero e uccisero il fratello di Annibale, Asdrubale, presso il
Metauro, mentre si apprestava a portare rinforzi alle forze puniche in
Italia.

Roma riuscì ben presto a recuperare le città italiche che l'avevano tradita
per allearsi con Annibale, il quale, stremato da un decennio di guerra e
vistosi negare i rinforzi dalla madrepatria, fu costretto a fare ritorno in
Africa nel 203 a.C., dopo che Scipione, conquistata la Penisola Iberica e
ristabilita la situazione in Italia, era sbarcato nel territorio nemico per
tentare di ottenere una vittoria definitiva. I due generali si scontrarono
nel 202 a.C. a Zama, e l'esercito romano ottenne una sofferta ma decisiva
vittoria, che costrinse Cartagine a capitolare e ad accettare le dure
condizioni di pace imposte da Roma.

La guerra, che si protrasse per circa un ventennio (dal 219 a.C. al 202
a.C.), può a buon diritto essere considerata una specie di "guerra
mondiale". Fu combattuta principalmente nei territori dell'Italia
meridionale ma vide pesantemente coinvolte anche la Spagna e il territorio
metropolitano di Cartagine. Inoltre vennero coinvolte le diplomazie di
quasi tutto il Mar Mediterraneo dalla Numidia di Siface e Massinissa fino
alle dinastie che reggevano l'Egitto, la Siria, i vari staterelli
dell'Anatolia, la Grecia e la Macedonia di Filippo V. Seppure alla fine
vincitrice, Roma pagò comunque a caro prezzo il lungo conflitto contro
Annibale. I Romani vissero per anni nell'incubo di una guerra interminabile
e di un nemico alle porte che sembrava inafferrabile. Lo sforzo bellico fu
pesantissimo, sul piano economico e civile: per anni intere regioni
italiche furono saccheggiate e devastate dalle continue operazioni
militari, con danni enormi per l'agricoltura e per i commerci, che a lungo
restarono bloccati, per la pressione di Galli a nord e la presenza di
Annibale a sud. Tutto ciò senza contare il pesantissimo bilancio in termini
di vite umane. Nei 17 anni di guerra morirono circa 300.000 italici su una
popolazione che, dopo la secessione delle regioni meridionali, era di soli
4 milioni di abitanti circa, mentre il potenziale umano mobilitato da Roma
per la guerra raggiungerà in alcuni anni il 10% della popolazione, senza
scendere mai sotto al 6-7%, tutte cifre che si avvicinano molto, in termini
percentuali, a quelle registrate durante la prima guerra mondiale.¹²²

La sottomissione della Gallia Cisalpina (219-175 a.C.)

Per la prima volta l'esercito romano poteva spingersi oltre il Po,
dilagando in Gallia Transpadana: la battaglia di Clastidio, nel 222 a.C.,
valse a Roma la presa della capitale insubre di Mediolanum (Milano). Per
consolidare il proprio dominio Roma creò le colonie di Placentia, nel
territorio dei Boi, e Cremona in quello degli Insubri. I Galli dell'Italia
settentrionale si ribelleranno nuovamente in seguito alla discesa di
Annibale. Dopo la sconfitta di quest'ultimo a Zama (nel 202 a.C.), vennero
definitivamente sottomessi da Roma. I Celti o Galli, che si erano sollevati
contro Roma durante la seconda guerra punica, non avevano infatti deposto
le armi neppure dopo la sconfitta di Zama. Quando nel 200 a.C. i Galli in
rivolta si impadronirono della colonia di Piacenza e minacciarono Cremona,
Roma decise di intervenire in forze. Nel 196 a.C. Scipione Nasica vinse gli
Insubri, nel 191 a.C. furono piegati i Boi, che controllavano una vasta
zona tra Piacenza e Rimini. Superato il fiume Po, la penetrazione romana
proseguì pacificamente: le popolazioni locali, Cenomani e Veneti, si resero
conto che Roma era l'unica in grado di proteggerli dagli assalti delle
altre tribù confinanti. Attorno al 191 a.C. la Gallia Cisalpina venne
definitivamente occupata. L'avanzata continuò anche nella parte
nord-orientale con la fondazione della colonia romana di Aquileia nel 181
a.C., come ci raccontano gli autori antichi,¹²³ nel territorio degli
antichi Carni:¹²⁴

Nel 177 a.C. venne, infine, sottomessa l'Istria e nel 175 a.C. vennero
soggiogati anche i Liguri Cisalpini. Pochi decenni più tardi, lo storico
greco Polibio poteva personalmente testimoniare la rarefazione dei Celti in
pianura padana, espulsi dalla regione o confinati in alcune limitate aree
subalpine.¹²⁶

Espansione in Oriente: Grecia, Macedonia e Asia Minore fino alla fine di
Cartagine (200-146 a.C.)

Ormai potenza egemone del Mediterraneo occidentale, Roma volse le sue mire
espansionistiche a danno degli stati ellenistici dell'Oriente: nel 200
a.C., gli abitanti di Rodi e Pergamo inviarono a Roma, sentendosi
minacciati dalla Macedonia di Filippo V, una richiesta di aiuto, e l'Urbe,
inviato a sua volta un ultimatum a Filippo, decise di intervenire. Nel 197
a.C. il console Tito Quinzio Flaminino inflisse alle truppe macedoni una
sconfitta definitiva presso Cinocefale, ed un anno più tardi proclamò
ufficialmente la liberazione della Grecia dall'egemonia macedone.

Sconfitta Cartagine, Filippo e la Macedonia erano divenuti il nemico
principale della nuova potenza romana, che guardava con sospetto al re
macedone che nel 203 a.C. si era alleato con il re di Seleucidi Antioco
III. Il pretesto per la seconda guerra macedone fu la richiesta d'aiuto
rivolta ai Romani da Attalo e i Rodiesi, alleatisi per contrastare le mire
egemoniche dei Macedoni e dei Siriani; nel 200 a.C. Roma inviò un ultimatum
a Filippo, che lo respinse.

Roma, che era uscita molto provata dalla guerra contro Cartagine, non era
però in grado di fronteggiare da sola il nuovo fronte di guerra, per cui
cercò di procurarsi degli alleati, con scarsi risultati, tra i nemici greci
del re macedone. Dopo alcune battaglie, si giunse al 197 a.C. quando i
Romani guidati da Tito Quinzio Flaminino si scontrarono contro i Macedoni
nella battaglia di Cinocefale dove Filippo fu duramente sconfitto e
costretto ad accettare le pesanti condizioni di pace imposte dai Romani.
Nel 196 a.C. Flaminino proclamò la libertà della Grecia e nel 194 a.C.
lasciò la Grecia insieme alle legioni, nella convinzione che la regione
avesse trovato un suo equilibrio.

Ma il nuovo status quo imposto dai Romani fu messo alla prova quando la
Lega Etolica, già alleata dei romani durante la seconda guerra macedonica,
a causa delle pesanti condizioni di pace imposte a tutta la Grecia dai
romani richiese l'aiuto di Antioco III il Grande per liberare l'Ellade
dalla tirannia romana. Fu l'inizio della guerra siriaca, che si combatté
tra il 191 e il 188 a.C. e che vide la vittoria romana.¹²⁷ Questa la
descrizione che ne fece Floro:

Come conseguenza tutti i territori anatolici ad ovest del fiume Tauro
entrarono nella sfera di influenza romana.

La regione non era però ancora stata pacificata del tutto: nel 171 a.C. il
figlio e successore di Filippo, Perseo di Macedonia, riprese ad attuare una
politica espansionistica ai danni di alcune tribù balcaniche alleate di
Roma, provocando lo scoppio della terza guerra macedone. E se inizialmente
Roma preferì non intervenire, nel 168 a.C. il console Lucio Emilio Paolo
affrontò e sconfisse la falange macedone di Perseo nella battaglia di
Pidna. Dopo la sconfitta, il sovrano, tentata invano la fuga, si consegnò
al nemico, mentre la Macedonia fu divisa in quattro repubbliche subalterne
e tributarie a Roma.

Nel 150 a.C. era spuntato in Macedonia un certo Andrisco, che affermando di
essere figlio di Perseo e di voler ricostruire il regno macedone, aveva
radunato attorno a sé un esercito. Dopo degli iniziali successi, Andrisco
fu battuto dal console Quinto Cecilio Metello nel 148 a.C. e costretto a
riparare in Tracia. Nel 146 a.C. la Macedonia divenne una provincia romana,
che includeva anche Epiro e Tessaglia. Nel 146 a.C., infine, i Romani
rasero al suolo Corinto.

Fine della potenza cartaginese (149-146 a.C.)

Intanto Cartagine, dopo la sconfitta di Annibale, aveva dovuto cedere ai
Romani le redditizie conquiste in Spagna, stava pagando pesanti indennità
(200 talenti d'argento annui per 50 anni) ed era stata pure costretta a
prestare un contingente alle forze di Roma nelle guerre contro Antioco III,
Filippo V e Perseo. La relativa decadenza dello Stato cartaginese era
mitigata, tuttavia, dalla ripresa del commercio, in cui i cartaginesi erano
maestri, inoltre un nuovo impulso era stato dato all'agricoltura ed in
particolare alle coltivazioni di ulivo e vite. Tale ripresa allarmò Roma,
in cui era presente un partito che propugnava la completa distruzione della
rivale africana: tra i fautori di una nuova guerra contro Cartagine c'era
Catone il Censore, che terminava tutti i suoi discorsi con la famosissima
frase "Ceterum censeo Carthaginem delendam esse" (Inoltre ritengo che
Cartagine vada distrutta).

Il pretesto che portò alla terza guerra punica, fu dato ai Romani da
Massinissa, che da tempo stava aumentando la propria sfera di influenza a
danno di Cartagine. Per due volte Cartagine chiese l'intervento dei Romani
per fermare le azioni dello scomodo vicino, ma in entrambe le occasioni
Roma decise semplicemente di non intervenire. Nel 150 a.C. Cartagine decise
di reagire ai continui attacchi dei numidi, ben sapendo di contravvenire
alle condizioni di pace imposte dai Romani. Infatti questa azione fu presa
a pretesto dai Romani per dichiarare guerra a Cartagine l'anno successivo.
Il senato, infatti, sobillato da Catone il Censore, decise di attaccare
Cartagine, e nel 147 a.C. si risolse ad inviare in Africa il console Publio
Cornelio Scipione Emiliano, che, dopo un lungo assedio, nel 146 a.C.
espugnò e rase al suolo la città. La guerra era durata tre anni, dal 149
a.C. al 146 a.C., fu combattuta sul suolo africano e si concluse con la
definitiva sconfitta dei cartaginesi. Cartagine fu completamente rasa al
suolo e su questo fu sparso il sale in modo che non vi potesse più crescere
niente.

Tramonto della Repubblica romana (146-31 a.C.)

Nuovo espansionismo mediterraneo: Spagna, Gallia Narbonense e Asia (133-121
a.C.)

Dopo avere costretto alla resa definitiva cartaginesi e macedoni, Roma
decise di risolvere una volta per tutte anche la questione spagnola, che si
trascinava da diversi decenni, ovvero da quando nel 197 a.C., dopo la
Seconda guerra punica, i Romani avevano suddiviso il territorio in due
province, la Spagna citeriore (Hispania Citerior) e la Spagna ulteriore
(Hispania Ulterior), con capitali, rispettivamente, Tarragona e Cordova. Il
malgoverno sfrenato e lo spietato sfruttamento provocarono una violenta
rivolta che si estese anche alle popolazioni confinanti dei Lusitani e dei
Celtiberi e che, dopo esiti alterni e battaglie cruente con costi enormi in
uomini e denaro, venne infine risolta con l'uccisione del capo dei Lusitani
Viriato (139 a.C.) e con la presa per fame della roccaforte dei Celtiberi,
Numanzia, nel 133. a.C.

Circostanze assai strane portarono, invece, nel 133 a.C. all'annessione del
regno di Pergamo, che fu poi nel 129 a.C. ridotto a provincia (i Romani la
chiamarono provincia d'Asia. Il re Attalo III aveva lasciato in eredità il
proprio regno a Roma, ma occorsero tre anni prima che i Romani potessero
dominare direttamente quel territorio, dato che sotto la guida di un certo
Aristonico era scoppiata una violenta insurrezione popolare, domata a
fatica. Roma poteva ormai considerarsi la potenza egemone nel Mediterraneo.

Qualche anno più tardi, nel 121 a.C., vennero poste le basi anche per la
futura espansione nella Gallia Transalpina, con la riduzione a provincia
della Gallia Narbonense (l'attualeProvenza).

Con la sconfitta dei nemici contro cui combatteva da anni su entrambi i
fronti, Roma era diventata padrona del Mediterraneo. Le nuove conquiste,
tuttavia, portarono anche notevoli cambiamenti nella società romana: i
contatti con la cultura ellenistica, temuta e osteggiata dallo stesso
Catone, modificarono profondamente gli usi che fino ad allora si rifacevano
al mos maiorum, trasformando radicalmente la società dell'Urbe.

Le riforme dei Gracchi (133 a.C. – 121 a.C.)

Il periodo che va dalle agitazioni graccane alla dominazione di Publio
Cornelio Silla, segnò l'inizio della crisi che, quasi un secolo dopo, portò
la repubblica aristocratica al tracollo definitivo. Lo storico Ronald Syme
ha chiamato il periodo di passaggio dalla Repubblica al principato augusteo
"rivoluzione romana"¹²⁸ .

L'espansione così grande e repentina nel bacino del Mediterraneo aveva,
infatti, costretto la Repubblica ad affrontare problemi enormi e di vario
genere: le istituzioni romane erano fino ad allora concepite per
amministrare un piccolo stato; adesso le province¹²⁹ si stendevano
dall'Iberia, all'Africa, alla Grecia, all'Asia Minore.

A partire dalla riforma agraria proposta dal tribuno della plebe Tiberio
Sempronio Gracco nel 133 a.C., le convulsioni politiche divennero sempre
più gravi, producendo una serie di dittature, guerre civili e temporanee
tregue armate nel corso del secolo successivo. Gli intenti di Tiberio erano
sostanzialmente conservatori. Preoccupato dalla penuria di uomini che aveva
notato in varie parti d'Italia e dalla povertà di molti e convinto che in
queste condizioni sarebbe stato impossibile mantenere l'ordinamento sociale
che era l'ossatura dell'esercito, egli si proponeva, mediante nuove
distribuzioni di terre, stabilite da un collegio che le assegnava secondo
un principio quantitativo, concedendo quelle in eccesso ai cittadini meno
abbienti, di dar nuovo vigore al ceto dei piccoli proprietari agricoli, che
si trovava in grave difficoltà a causa da una parte del "prelievo" dovuto
alle continue guerre, dall'altra della pressione dei grandi proprietari,
che estendevano i loro domini attraverso l'evizione dei coloni debitori o
l'acquisto dei loro fondi¹³⁰ . Le continue guerre in patria e all'estero,
infatti, avevano da una parte costretto i piccoli proprietari terrieri ad
abbandonare per lunghi anni i propri poderi per prestare servizio nelle
legioni, dall'altro avevano finito per rifornire Roma (grazie ai saccheggi
e alle conquiste) di una quantità enorme di merci a buon mercato¹³¹ e di
schiavi, i quali venivano usualmente impiegati nelle aziende agricole dei
patrizi romani, con ripercussioni tremende nel tessuto sociale romano, dato
che la piccola proprietà terriera non era in grado di competere con i
latifondi schiavistici (che producevano praticamente a costo zero). Tutte
quelle famiglie che, a causa dei debiti, erano state costrette a lasciare
le campagne, si rifugiarono a Roma, dove diedero vita al cosiddetto
sottoproletariato urbano: una massa di persone che non avevano un lavoro,
una casa e di che sfamarsi, con inevitabili e pericolose tensioni sociali.

L'aristocrazia senatoria, arroccandosi in una migliore difesa dei propri
interessi particolari, ostacolò inizialmente Tiberio, corrompendo un altro
tribuno della plebe, Ottavio, che tuttavia venne dichiarato decaduto dalla
carica dallo stesso Tiberio, che lo accusò di aver agito contro gli
interessi della plebe. Per superare l'opposizione del collega tribuno,
attuata mediante il veto alle sue proposte di riforma, Tiberio,
contrariamente agli usi tradizionali, si presentò nel 132 a.C. alle
elezioni per essere rieletto al tribunato e poter completare le sue
riforme. A questo punto, temendo un'ulteriore deriva in senso popolare del
governo della Repubblica, durante le convulse fasi antecedenti le elezioni
dei tribuni della plebe, una banda di senatori, guidati da Scipione Nasica,
attaccò Tiberio al Campidoglio causandone la morte, assieme a trecento suoi
seguaci.

Otto anni dopo, Gaio Sempronio Gracco, eletto tribuno della plebe dell'anno
123 a.C., riprese l'azione politica del fratello, spingendola su posizioni
sempre più popolari ed anti-nobiliari, cercando di procurarsi il favore,
oltre che dei proletari, anche dei "soci" italici (emarginati politicamente
dalle conquiste) e della classe equestre. Come il fratello, sempre contro
le consuetudini, anche Gaio si presentò l'anno successivo per concorrere
all'elezione al tribunato, carica alla quale fu eletto, rendendosi
promotore di una forte battaglia politica di opposizione alla classe
senatoriale. Nel 121 a.C. non riuscì però a farsi eleggere per la terza
volta al tribunato, e ad impedire così la politica di restaurazione dei
privilegi senatoriali operata dalla nuova classe politica. Per opporsi a
questo nuovo corso, Gaio non esitò ad operare come "agitatore politico"
esternamente alle istituzioni pubbliche, cosa questa che alla fine gli
valse la messa in accusa come nemico della repubblica. Abbandonato dai
molti dei suoi sostenitori, si fece uccidere da un suo servo sul Gianicolo.

Giugurta, i Germani e Gaio Mario (112 a.C. – 100 a.C.)

Negli anni successivi la politica romana fu caratterizzata sempre più dal
radicalizzarsi della lotta tra il partito degli ottimati e quello dei
popolari. In questo contesto irruppe nella storia romana un homo novus,
cittadino romano proveniente però dalla provincia: Gaio Mario.

Mario, dopo essersi distinto per le sue capacità militari in Spagna,
rientrò a Roma con l'intento di costruirsi una propria carriera politica,
il cosiddetto cursus honorum, che lo portasse al consolato. Riuscì ad
ottenere le cariche di questore, tribuno della plebe e pretore.

Dopo aver condotto con successo una campagna militare nella Spagna
Ulteriore, tornò a Roma, dove sposò Giulia, sorella di Gaio Giulio Cesare,
padre di Gaio Giulio Cesare, il dittatore. Nel 109 a.C. partì per l'Africa
come legato di Quinto Cecilio Metello, a cui il Senato aveva affidato la
guerra contro Giugurta, non giudicando soddisfacente l'andamento di questa.

Nel 108 Mario tornò a Roma per concorrere al consolato, al quale fu eletto
nel 107 a.C. anche grazie alle accuse di incapacità militare che rivolse ai
patrizi, Metello in primis. Come console riuscì a farsi affidare la
conduzione della guerra contro Giugurta, che sconfisse nel 105 a.C. Roma
occupò così la Numidia.

Mentre Mario portava vittoriosamente a termine la guerra in Africa, Roma
stava subendo pesanti sconfitte da parte delle tribù germaniche dei Cimbri
e dei Teutoni. Nel 107 a.C. l'esercito di Lucio Cassio Longino fu
sconfitto, e lo stesso generale ucciso in battaglia, nella Gallia
Narbonense. Ma fu la tremenda sconfitta del 105 a.C. ad Aurasio, dove
perirono circa 120 000 romani tra soldati ed ausiliari, che gettò i romani
nel panico.

In questo clima di paura Mario, visto come unico generale in grado di
organizzare l'esercito contro i germani, venne eletto console per ben
cinque volte consecutive, dal 104 al 100 a.C., fino a che la minaccia
dell'invasione germanica non fu sventata con le vittorie ad Aquae Sextiae e
a Vercelli. Contro Teutoni e Cimbri Mario utilizzò il nuovo, formidabile
esercito nato dalla sua riforma avviata nel 107 a.C. A differenza di quello
precedente, formato da cittadini-contadini ansiosi di tornare ai propri
campi una volta finite le campagne belliche, questo era un esercito
stanziale e permanente di volontari arruolati con ferma quasi ventennale,
ovvero un esercito di professionisti attratti non solo dal salario, ma
anche dal miraggio del bottino e dalla promessa di una terra alla fine del
servizio. I proletari ed i nullatenenti vi si arruolarono in massa. Non era
tanto un esercito di cittadini motivati dal senso del dovere, ma piuttosto
di militari legati dallo spirito di corpo e dalla fedeltà al capo¹³² .

In tutto questo periodo, sia contro Giugurta che contro i Germani, Mario
ebbe come legato un giovane nobile, di cui apprezzava le capacità militari:
Lucio Cornelio Silla.

Guerra sociale (91 a.C.-88 a.C.)

Già dal tempo dei Gracchi a Roma si avanzavano proposte d'estensione dei
diritti di cittadinanza anche ad altri popoli italici fino ad allora
federati, ma i tentativi non ebbero successo. La speranza degli alleati
italici era che a Roma prevalesse il partito di coloro che volevano
concedere agli alleati italici la cittadinanza romana.

Ma quando nel 91 a.C. il tribuno Marco Livio Druso, che stava preparando
una proposta di legge per concedere la cittadinanza agli alleati fu ucciso,
ai più apparve chiaro che Roma non avrebbe concesso spontaneamente la
cittadinanza. Fu l'inizio della guerra che dal 91 a.C. all'88 a.C. vide
combattersi gli eserciti romani e quelli italici.

Gli ultimi a cedere le armi ai Romani, capeggiati tra gli altri da Silla e
Gneo Pompeo Strabone, padre del futuro Pompeo Magno, furono i Sanniti. Alla
fine della guerra, però, gli italici della penisola, nonostante la
sconfitta, riuscirono a ottenere l'agognata cittadinanza romana.

Dittatura di Silla (88 a.C.-78 a.C.)

Busto di Gaio Mario in età avanzata (Museo Chiaramonti)
Presunto ritratto di Lucio Cornelio Silla

In Senato lo scontro politico tra le due fazioni avverse, quella degli
ottimati che aveva trovato il suo "campione militare" nel nobile Lucio
Cornelio Silla, e quella dei mariani guidata dal generale ed "uomo nuovo"
Gaio Mario, si stava sempre più radicalizzando, non trovando le due fazioni
più alcun terreno di concordia comune sugli elementi fondanti dello Stato,
come la cittadinanza, la suddivisione delle sempre maggiori ricchezze che
affluivano a Roma e il controllo dell'esercito, che si stava trasformando
da esercito cittadino in esercito di professionisti.

Questa tensione, fino a che Gaio Mario rimase in vita, si risolse sempre
nella lotta per l'ottenimento del consolato per i candidati della propria
parte politica. Morto Mario, e trovandosi Quinto Sertorio in Spagna, forse
l'unico tra i mariani che potesse contrastare militarmente Silla, Publio
Cornelio, al ritorno dalla vittoriosa guerra in oriente, ritenne di poter
forzare la mano e con l'esercito in armi si marciò contro Roma nell'82 a.C.
Qui, a Porta Collina, fu sconfitto da Silla che ottenne quindi la vittoria
decisiva nella guerra civile contro i mariani.

Per consolidare la sua vittoria Silla si fece eleggere dittatore a vita e
iniziò una vasta e sistematica persecuzione nei confronti dei
rappresentanti della parte avversa (le liste di proscrizione sillane) da
cui il giovane Giulio Cesare, nipote di Gaio Mario, riuscì a stento a
sottrarsi.

Fino a che morì, nel 78 a.C., l'unica seria opposizione che continuò ad
essere condotta contro Silla, fu quella condotta da Sertorio dalla Spagna.

Guerre mitridatiche (88 a.C.-63 a.C.)

Nel 111 a.C.), salì al trono del regno del Ponto, Mitridate VI, figlio
dello scomparso Mitridate V. Il nuovo sovrano mise subito in atto (fin dal
110 a.C.¹³³ ) una politica espansionistica nell'area del Mar Nero,
conquistando tutte le regioni da Sinope alle foci del Danubio,¹³⁴ compresa
la Colchide, il Chersoneso Taurico e la Cimmeria (attuale Crimea), e poi
sottomettendo le vicine popolazioni scitiche e dei sarmati Roxolani.¹³³ Il
giovane re volse, quindi, il suo interesse verso la penisola anatolica,
dove la potenza romana era, però, in costante crescita. Sapeva che uno
scontro con quest'ultima sarebbe risultato mortale per una delle due parti.

La prima guerra mitridatica iniziò verso la fine dell'89 a.C. Le ostilità
si erano aperte con due vittorie del sovrano del Ponto sulle forze alleate
dei Romani, prima del re di Bitinia, Nicomede IV e poi dello stesso inviato
romano Manio Aquilio, a capo di una delegazione in Asia Minore. L'anno
successivo Mitridate decise di continuare nel suo progetto di occupazione
dell'intera penisola anatolica, ripartendo dalla Frigia. La sua avanzata
proseguì, passando dalla Frigia alla Misia, e toccando quelle parti di Asia
che erano state recentemente acquisite dai Romani. Poi mandò i suoi
ufficiali per le province adiacenti, sottomettendo la Licia, la Panfilia,
ed il resto della Ionia.¹³⁵

Non molto tempo dopo Mitridate riuscì a catturare il massimo esponente
romano in Asia, il consolare Manio Aquilio e lo uccise barbaramente.¹³⁶ ¹³⁷
Sembra che a questo punto, la maggior parte delle città dell'Asia si
arresero al conquistatore pontico, accogliendolo come un liberatore dalle
popolazioni locali, stanche del malgoverno romano, identificato da molti
nella ristretta cerchia dei pubblicani. Rodi, invece, rimase fedele a Roma.

Non appena queste notizie giunsero a Roma, il Senato dichiarò contro il re
del Ponto, seppure nell'Urbe vi fossero gravi dissensi tra le due
principali fazioni interne alla Res publica (degli Optimates e dei
Populares) ed una guerra sociale non fosse stata del tutto condotta a
termine. Si procedette, quindi, a decretare a quale dei due consoli,
sarebbe spettato il governo dell'provincia d'Asia, e questa toccò in sorte
a a Lucio Cornelio Silla.¹³⁸

Mitridate, frattanto, preso possesso della maggior parte dell'Asia Minore,
dispose che tutti coloro, liberi o meno, che parlavano una lingua italica,
fossero barbaramente trucidati; non solo quindi i pochi soldati romani
rimasti a presidio delle guarnigioni locali. 80.000 tra cittadini romani e
non, furono massacrati nelle due ex-province romane d'Asia e Cilicia
(episodio noto come Vespri asiatici).¹³⁸ ¹³⁹ ¹⁴⁰ La situazione precipitò
ulteriormente, quando a seguito delle ribellioni nella provincia asiatica,
insorse anche l'Acaia contro Roma.¹⁴¹ Il re del Ponto appariva ai loro
occhi come un liberatore della grecità, quasi fosse un nuovo Alessandro
Magno.

Con l'arrivo di Lucio Cornelio Silla in Grecia nell'87 a.C. le sorti della
guerra contro Mitridate erano quindi cambiate a favore dei Romani.
Espugnata prima Atene¹⁴⁶ ¹⁴⁷ ed il Pireo,¹⁴⁸ il comandante romano ottenne
due successi determinanti ai fini della guerra, prima a Cheronea,¹⁴⁹ dove
secondo Tito Livio caddero ben 100.000 armati del regno del Ponto,¹⁵⁰ ¹⁵¹
¹⁵² ed infine ad Orcomeno.¹⁴⁹ ¹⁵³ ¹⁵⁴ ¹⁵⁵

Contemporaneamente, agli inizi dell'85 a.C., il prefetto della cavalleria,
Flavio Fimbria, a capo di un secondo esercito romano,¹⁵⁶ ¹⁵⁷ si diresse
anch'egli contro le armate di Mitridate, in Asia, uscendone più volte
vincitore,¹⁵⁸ riuscendo a conquistare la nuova capitale di Mitridate,
Pergamo,¹⁵⁹ e poco mancò che non riuscisse a far prigioniero lo stesso
re.¹⁶⁰ Intanto Silla avanzava dalla Macedonia, massacrando i Traci che
sulla sua strada gli si erano opposti.¹⁶¹

Dopo una serie di trattative iniziali, Mitridate e Silla si incontrarono a
Dardano, dove si accordarono per un trattato di pace¹⁶² , che costringeva
Mitridate a ritirarsi da tutti i domini antecedenti la guerra,¹⁶² ma
ottenendo in cambio di essere ancora una volta considerato "amico del
popolo romano". Un espediente per Silla, per poter tornare nella capitale a
risolvere i suoi problemi personali, interni alla Repubblica romana.

Nel 74 a.C. divenne provincia romana la Bitinia (Bythinia), quando Nicomede
IV lasciò anch'egli in eredità allo stato romano, il proprio regno. Pochi
anni più tardi (nel 63 a.C.), al termine della terza guerra mitridatica, la
sconfitta del regno del Ponto portò alla creazione di una nuova nuova
provincia (Bythinia et Pontus che univa i territori dei due regni ora sotto
il dominio romano), grazie alle campagne militari condotte nell'area, da
Lucio Licinio Lucullo (dal 74 al 67 a.C.).

E mentre Lucullo era ancora impegnato con Mitridate e Tigrane II, Gneo
Pompeo Magno riusciva nel 67 a.C. a ripulire l'intero bacino del
Mediterraneo dai pirati, strappando loro l'isola di Creta, le coste della
Licia, della Panfilia e della Cilicia, dimostrando straordinaria disciplina
ed abilità organizzativa. La Cilicia vera e propria (Trachea e Pedias), che
era stata covo di pirati per oltre quarant'anni, fu così definitivamente
sottomessa. In seguito a questi eventi la città di Tarso divenne la
capitale dell'intera provincia romana. Furono poi fondate ben 39 nuove
città. La rapidità della campagna indicò che Pompeo aveva avuto talento,
come generale, anche in mare, con forti capacità logistiche.¹⁶³

Fu allora incaricato Pompeo di condurre una nuova guerra contro Mitridate
VI re del Ponto, in Oriente (nel 66 a.C.),¹⁶⁴ ¹⁶⁵ grazie alla lex Manilia,
proposta dal tribuno della plebe Gaio Manilio, ed appoggiata politicamente
da Cesare e Cicerone.¹⁶⁶ Questo comando gli affidava essenzialmente, la
conquista e la riorganizzazione dell'intero Mediterraneo orientale, avendo
il potere di proclamare quali fossero i popoli clienti e quali quelli
nemici, con un potere illimitato mai prima d'ora conferito a nessuno, ed
attribuendogli a tutte le forze militari al di là dei confini dell'Italia
romana.¹⁶⁴ ¹⁶⁷

Seguirono altri anni di guerra nell'area (dal 66 al 63 a.C.), al termine
dei quali Pompeo, tornato quindi nella nuova nuova provincia di Siria, dopo
aver sottomesso anche i Giudei, si apprestò a riorganizzare l'intero
Oriente romano, gestendo al meglio le alleanze che vi gravitavano attorno
(si veda Regno cliente).¹⁶⁸

Nella nuova riorganizzazione, fu trovato un accordo tra la Repubblica ed il
regno dei Parti, secondo il quale, il fiume Eufrate avrebbe costituito,
d'ora in poi, il confine tra i due stati;¹⁶⁹ lasciò a Tigrane II l'Armenia;
a Farnace il Bosforo; ad Ariobarzane la Cappadocia ed alcuni territori
limitrofi; ad Antioco di Commagene aggiunse Seleucia e parti della
Mesopotamia che aveva conquistato; a Deiotaro, tetrarca della Galazia,
aggiunse i territori dell'Armenia minore, confinanti con la Cappadocia;
fece di Attalo il principe di Paflagonia e di Aristarco quello della
Colchide; nominò Archelao sacerdote della dea venerata a Comana; ed infine
fece di Castore di Phanagoria, un fedele alleato e amico del popolo
romano.¹⁷⁰

Il proconsole romano decise, inoltre, di fondare alcune nuove città (sembra
otto, secondo Cassio Dione Cocceiano¹⁷¹ ), come Nicopoli al Lico in Armenia
minore, chiamata così in ricordo della vittoria ottenuta su Mitridate; poi
Eupatoria, costruita dal re pontico ed intitolata a sé stesso, ma poi
distrutta perché aveva ospitato i Romani, che Pompeo ricostruì e rinominò
Magnopolis. In Cappadocia ricostruì Mazaca, che era stata completamente
distrutta dalla guerra. Restaurò poi molte altre città in molte regioni,
che erano state distrutte o danneggiate, nel Ponto, in Palestina, Siria
Coele ed in Cilicia, dove aveva combattuto la maggior parte dei pirati, e
dove la città, in precedenza chiamata Soli, fu ribattezzata
Pompeiopolis.¹⁷² ¹⁷³

Per questi successi il Senato gli decretò il meritato trionfo il 29
settembre del 61 a.C.¹⁷⁴ ¹⁷⁵ ¹⁷⁶ e fu acclamato da tutta l'assemblea con il
nome di Magnus.¹⁷⁷ ¹⁷⁸

Pompeo non solo era riuscito a distruggere Mitridate (nel 63 a.C.), ma
anche a battere Tigrane il grande, re di Armenia, con cui in seguito fissò
dei trattati. Pompeo impose una riorganizzazione generale ai re delle nuove
province orientali, tenendo intelligentemente conto dei fattori geografici
e politici connessi alla creazione di una nuova frontiera di Roma in
oriente. Le ultime campagne militari avevano così ridotto il Ponto, la
Cilicia campestre, la Siria (Fenicia, Coele e Palestina) a nuove province
romane, mentre Gerusalemme era stata conquistata.¹⁷⁹ La provincia d'Asia
era stata a sue volta ampliata, sembra aggiungendo Frigia, parte della
Misia adiacente alla Frigia, in aggiunta Lidia, Caria e Ionia. Il Ponto fu
quindi aggregato alla Bitinia, venendo così a formare un'unica provincia di
Ponto e Bitinia.¹⁸⁰ A ciò si aggiungeva un nuovo sistema di "clientele" che
comprendevano dall'Armenia di Tigrane II, al Bosforo di Farnace, alla
Cappadocia, Commagene, Galazia, Paflagonia, fino alla Colchide.¹⁷⁹

Rivolta di Spartaco (73 a.C.-71 a.C.)

La situazione politica si caratterizzava da una costante instabilità,
favorita dai continui contrasti tra la fazione dei populares e quella degli
optimates: dopo la guerra civile tra l'homo novus Mario e l'aristocratico
Silla e la successiva dittatura sillana, si era consolidato il predominio
della fazione aristocratica, divenuta sempre più la padrona incontrastata
del senato e della politica romana.¹⁸¹ ¹⁸² Da questa situazione di
conflitto si sviluppò nell'80 a.C. la rivolta del popolare Quinto Sertorio:
egli radunò attorno a sé i seguaci mariani sfuggiti alle proscrizioni di
Silla e si rifugiò in Hispania, dove ottenne l'alleanza dei Lusitani, mai
realmente sottomessi all'autorità di Roma. Contro lo Stato ribelle
organizzato da Sertorio grazie al continuo afflusso di "perseguitati
politici" da Roma fu inviato, nel 76 a.C., Gneo Pompeo, che poté avere la
meglio solo quando la confederazione guidata da Sertorio si sfaldò, nel 72
a.C.¹⁸³ Contemporaneamente, i Romani erano impegnati a Oriente nella terza
guerra contro Mitridate VI del Ponto, condotta dal generale Lucio Licinio
Lucullo:¹⁸⁴ il duplice impegno militare riduceva di fatto la presenza di
truppe in Italia, rendendo l'esercito inadeguato e permettendo l'iniziale
successo della rivolta guidata da Spartaco.¹⁸⁵

Altro stimolo alla rivolta da parte degli schiavi (rivolta peraltro
generale più che regionale, al contrario della prima e della seconda guerra
servile) fu certamente il successo e l'inquietudine sociale dei popoli
italici (che, in precedenza, erano sempre stati considerati solo
federati),¹⁸⁶ i quali erano riusciti ad ottenere, a prezzo di una lunga e
sanguinosa "guerra interna" durata ben tre anni (91-88 a.C.), un'estensione
dei diritti di cittadinanza.

L'agricoltura su vasta scala nella penisola italiana dipendeva, inoltre,
dallo sfruttamento degli schiavi nelle grandi proprietà terriere
(latifundia). Le brutali condizioni in cui gli schiavi venivano tenuti fu
spesso causa di feroci e pericolose rivolte, che già nei decenni precedenti
alla rivolta di Spartaco avevano causato diversi problemi ai Romani,
soprattutto in Sicilia (guerre servili).

Spartaco era uno schiavo della Tracia, e venne addestrato come gladiatore.
Nel 73 a.C., assieme ad alcuni compagni, si ribellò a Capua e fuggì verso
il Vesuvio. Il numero di ribelli crebbe rapidamente fino a 70.000, composti
principalmente di schiavi traci, galli e germanici. Inizialmente, Spartaco
e il suo secondo in comando Crixus riuscirono a sconfiggere diverse legioni
inviate contro di loro. Una volta che venne stabilito un comando unificato
sotto Marco Licinio Crasso, che aveva sei legioni, la ribellione venne
schiacciata nel 71 a.C. Circa diecimila schiavi fuggirono dal campo di
battaglia. Gli schiavi in fuga vennero intercettati da Pompeo, aiutato dai
pirati che, inizialmente, avevano promesso loro di trasportarli verso la
Sicilia salvo poi tradirli, presumibilmente in base ad un accordo con Roma,
che stava ritornando dalla Spagna, e 6.000 vennero crocifissi lungo la Via
Appia, da Capua a Roma.¹⁸⁷

Pompeo e Crasso seppero cogliere appieno i frutti politici della loro
vittoria sui ribelli; entrambi tornarono a Roma con le loro legioni,
rifiutandosi di scioglierle e accampandosi appena fuori dalle mura della
città.¹⁸⁸ I due generali si candidarono al consolato per l'anno 70 a.C.,
anche se Pompeo non era eleggibile a causa della sua giovane età e del
fatto che non aveva ancora servito come pretore o questore, come
richiedeva, invece, il cursus honorum.¹⁸⁹ Cionondimeno, entrambi furono
eletti,¹⁸⁹ ¹⁹⁰ anche a causa della minaccia implicita rappresentata dalle
legioni in armi accampate fuori dalla città.¹⁸⁹

Gli effetti della terza guerra servile sull'atteggiamento dei Romani verso
la schiavitù e sulle relative istituzioni sono più difficili da
determinare. Certamente la rivolta aveva scosso il popolo romano, che «a
causa della grande paura sembrò iniziare a trattare i propri schiavi meno
duramente di prima».¹⁹¹ I ricchi possessori di latifundia iniziarono a
ridurre il numero di schiavi impiegati nell'agricoltura, scegliendo di
impiegare come mezzadri alcuni degli ex-piccoli proprietari terrieri
spossessati.¹⁹² Più tardi, terminate la conquista della Gallia ad opera di
Gaio Giulio Cesare nel 52 a.C. e le altre grandi conquiste territoriali
operate dai Romani fino al periodo del regno di Traiano (98-117), si
interruppero le guerre di conquista contro nemici esterni, e con esse cessò
l'arrivo in massa di schiavi catturati come prigionieri. Si incrementò, al
contrario, l'impiego di lavoratori liberi in campo agricolo.

Anche la condizione legale e i diritti degli schiavi romani iniziarono a
mutare. Più tardi, durante il regno dell'imperatore Claudio (41-54), fu
promulgata una costituzione che considerava omicidio e puniva l'assassinio
di uno schiavo anziano o ammalato, e che dava la libertà agli schiavi
abbandonati dai loro padroni.¹⁹³ Durante il regno di Antonino Pio
(138-161), i diritti degli schiavi furono ulteriormente allargati, e i
padroni furono ritenuti direttamente responsabili dell'uccisione dei loro
schiavi, mentre gli schiavi che dimostravano di essere stati maltrattati
potevano forzare legalmente la propria vendita; fu contemporaneamente
istituita un'autorità teoricamente indipendente cui gli schiavi si potevano
appellare.¹⁹⁴ Sebbene questi cambiamenti legali abbiano avuto luogo molto
tempo dopo la rivolta di Spartaco per poterne essere considerati le dirette
conseguenze, sono nondimeno la traduzione in legge dei cambiamenti
dell'atteggiamento dei Romani nei confronti degli schiavi evolutosi per
decenni.

La congiura di Catilina (63 a.C.)

Nel 63 a.C., dopo essergli stato più volte vietato di diventare console,
Lucio Sergio Catilina decise di ordire una congiura per rovesciare la
Repubblica. Ma il console in carica, Marco Tullio Cicerone riuscì a
sventare la congiura e a ripristinare (anche se per poco tempo) l'ordine a
Roma.¹⁹⁵ Catilina contava soprattutto sulla plebe, a cui prometteva
radicali riforme, e sugli altri nobili decaduti, ai quali prospettava un
vantaggioso sovvertimento dell'ordine costituito, che lo avrebbe
probabilmente portato ad assumere un potere monarchico o quasi.¹⁹⁶ Venuto a
conoscenza del pericolo che lo stato correva grazie alla soffiata di
Fulvia, amante del congiurato Quinto Curio,¹⁹⁷ Cicerone fece promulgare dal
senato un senatus consultum ultimum de re publica defendenda, cioè un
provvedimento con cui si attribuivano, come era previsto in situazioni di
particolare gravità, poteri speciali ai consoli.¹⁹⁸ ¹⁹⁹ Sfuggito poi ad un
attentato da parte dei congiurati,²⁰⁰ Cicerone convocò il senato nel tempio
di Giove Statore, dove pronunciò una violenta accusa a Catilina, con il
discorso noto come Prima Catilinaria.²⁰¹ ²⁰² Catilina, visti i suoi piani
svelati, fu costretto a lasciare Roma per ritirarsi in Etruria presso il
suo sostenitore Gaio Manlio, lasciando la guida della congiura ad alcuni
uomini di fiducia, Lentulo Sura e Cetego.²⁰³ ²⁰⁴

Grazie alla collaborazione con una delegazione di ambasciatori inviati a
Roma dai Galli Allobrogi, Cicerone poté però trascinare anche Lentulo e
Cetego davanti al senato: gli ambasciatori, incontratisi con i congiurati,
che avevano dato loro documenti scritti in cui promettevano grandi benefici
se avessero appoggiato Catilina, furono arrestati in modo del tutto
fittizio, e i documenti caddero nelle mani di Cicerone. Questi portò
Cetego, Lentulo e gli altri davanti al senato, ma nel decidere quale pena
dovesse essere applicata, si scatenò un acceso dibattito: dopo che molti
avevano sostenuto la pena capitale, Gaio Giulio Cesare propose di punire i
congiurati con il confino e la confisca dei beni. Il discorso di Cesare
provocò scalpore, ed avrebbe probabilmente convinto i senatori se Marco
Porcio Catone Uticense non avesse pronunciato un altrettanto acceso
discorso in favore della pena di morte. I congiurati furono quindi
giustiziati, e Cicerone annunziò la loro morte al popolo con la formula:

Catilina fu poi sconfitto, nel gennaio 62, in battaglia assieme al suo
esercito.

Cicerone, che non smise mai di vantare il proprio ruolo determinante per la
salvezza dello stato (si ricordi il famigerato verso di Cicerone sul suo
consolato: "Cedant arma togae", trad: che le armi lascino il posto alla
toga del magistrato), grazie al ruolo svolto nel reprimere la congiura,
ottenne un prestigio incredibile, che gli valse addirittura l'appellativo
di pater patriae. Nonostante ciò, la scelta di autorizzare la condanna a
morte dei congiurati senza concedere loro la provocatio ad populum (ovvero
l'appello al popolo, che poteva decretare la commutazione della pena
capitale in una pena detentiva) gli sarebbe costata cara soltanto pochi
anni dopo.

Dal primo triumvirato al passaggio del Rubicone (59 a.C.-49 a.C.)

Gneo Pompeo Magno
Giulio Cesare

Il mondo romano si avviava a divenire troppo vasto e complesso per le
istituzioni della Repubblica; la debolezza di queste ultime, ed in
particolare del senato (e della classe aristocratica da esso rappresentata)
divenne già evidente nelle circostanze del primo triumvirato, un accordo
informale con cui i tre più potenti uomini di Roma, Cesare, Crasso e
Pompeo, si spartivano le sfere d'influenza e si garantivano reciproco
appoggio (60 a.C.).²⁰⁵ Questo accordo privato, chiamato dagli storici primo
triumvirato, non fu in realtà una vera magistratura, ma un accordo tra
privati che, data l'influenza dei firmatari, ebbe poi notevolissime
ripercussioni sulla vita politica, dettandone gli sviluppi per quasi dieci
anni.²⁰⁶ Crasso era l'uomo più ricco di Roma (aveva infatti finanziato la
campagna elettorale di Cesare per il consolato) ed era un esponente di
spicco della classe dei cavalieri. Pompeo, dopo aver brillantemente risolto
la guerra in Oriente contro Mitridate ed i suoi alleati, era il generale
con più successi alle spalle. Il rapporto tra Crasso e Pompeo non era dei
più idilliaci, ma Cesare con la sua fine abilità diplomatica seppe
riappacificarli, vedendo in un'alleanza tra i due l'unico modo in cui egli
stesso avrebbe potuto raggiungere i vertici del potere. Crasso serbava
infatti verso Pompeo un certo rancore, da quando quegli aveva celebrato il
trionfo per la guerra contro Sertorio in Spagna e per la vittoria contro
gli schiavi ribelli, che soffocata la rivolta di Spartaco cercavano di
fuggire dall'Italia per attraversare l'arco alpino: ogni merito era andato
a Pompeo, mentre Crasso, vero artefice della sofferta vittoria su Spartaco,
aveva potuto celebrare soltanto un'ovazione.²⁰⁶ Pompeo avrebbe dovuto
sostenere la candidatura al consolato di Cesare, mentre Crasso l'avrebbe
dovuta finanziare. In cambio di quest'appoggio, Cesare avrebbe fatto in
modo che ai veterani di Pompeo venissero distribuite delle terre, e che il
Senato ratificasse i provvedimenti presi da Pompeo in Oriente; al contempo,
com'era desiderio di Crasso e dei cavalieri, fu ridotto di un terzo il
canone d'appalto delle imposte della provincia d'Asia. A rinsaldare
ulteriormente quanto previsto dal triumvirato, Pompeo sposò Giulia, la
figlia di Cesare.

Nel 59 a.C., l'anno del suo consolato, Cesare portò al servizio
dell'alleanza la sua popolarità politica e il suo prestigio, e si adoperò
per portare avanti le riforme concordate con gli altri triumviri.²⁰⁷
Nonostante la forte opposizione del collega Marco Calpurnio Bibulo, che
tentò in ogni modo di ostacolare le sue iniziative, Cesare ottenne comunque
la ridistribuzione degli appezzamenti di ager publicus per i veterani di
Pompeo, ma anche per alcuni dei cittadini meno abbienti.²⁰⁸ Bibulo, una
volta accortosi del fallimento della sua sterile politica volta
esclusivamente alla conservazione dei privilegi da parte della nobilitas
senatoriale, si ritirò dalla vita politica: in questo modo pensava di
frenare l'attività del collega, che invece poté attuare in tutta
tranquillità il suo rivoluzionario programma.²⁰⁷ Cesare infatti programmò
la fondazione di nuove colonie in Italia, come Capua, e per tutelare i
provinciali riformò le leggi sui reati di concussione (lex Iulia de
repetundis),²⁰⁹ facendo approvare allo stesso tempo delle leggi che
favorissero l'ordo equestris: con la lex de publicanis egli ridusse di un
terzo la somma di denaro che i cavalieri dovevano pagare allo stato,
favorendo così le loro attività. Fece infine promulgare una legge che
imponeva al senato di stilare le relazioni di ogni seduta (gli acta
senatus).²¹⁰ In questo modo Cesare si assicurava l'appoggio di tutta la
popolazione romana, ponendo le basi per il suo futuro successo.²⁰⁷

Conquista della Gallia: 58 a.C., il primo anno
Conquista della Gallia: 55 a.C., invasione della Britannia e Germania
Conquista della Gallia: 52 a.C. l'anno determinante

Durante il consolato, grazie all'appoggio dei triumviri, Cesare ottenne con
la Lex Vatinia del 1º marzo²¹¹ il proconsolato delle province della Gallia
Cisalpina²¹² e dell'Illirico per cinque anni, con un esercito composto da
tre legioni (VII, VIII e IX). Poco dopo un senatoconsulto gli affidò anche
la vicina provincia della Narbonense,²¹³ il cui proconsole era morto
all'improvviso, e la X legione.²¹⁴

Il fatto che a Cesare fosse stata attribuita inizialmente la provincia
dell'Illirico nel suo imperium, con la dislocazione all'inizio del 58 a.C.
di ben tre legioni ad Aquileia, potrebbe significare che egli intendeva
recarvisi in cerca di gloria e ricchezze, con cui accrescere il suo potere,
la sua influenza militare e politica con campagne oltre le Alpi Carniche
fin sul Danubio, sfruttando la crescente minaccia delle tribù della Dacia
che si erano riunite sotto il loro re Burebista. Mentre si trovava ancora a
Roma, Cesare venne, però, a sapere che gli Elvezi, stanziati tra il lago di
Costanza, il Rodano, il Giura, il Reno e le Alpi retiche, si accingevano ad
attraversare il territorio della Gallia Narbonense. C'era dunque il
pericolo che essi, al loro passaggio sul territorio romano, compissero
razzie e incitassero alla rivolta il popolo che ivi risiedeva, gli
Allobrogi; i territori che si sarebbero svuotati, potevano poi divenire
meta delle migrazioni di altri popoli germanici, che si sarebbero trovati a
vivere al confine con lo stato romano, dando origine a un pericolo da non
sottovalutare.²¹⁵ Il 28 marzo Cesare, avuta notizia che gli Elvezi,
bruciate le loro città, erano giunti sulle rive del Rodano, fu costretto a
precipitarsi in Gallia, dove giunse il 2 aprile, dopo pochissimi giorni di
viaggio.²¹⁶ Era l'inizio della conquista della Gallia (58-50 a.C.).

Morto però Crasso nel 53 a.C. a Carre, le ambizioni personali di Cesare e
Pompeo si scontrarono, il senato preferì schierarsi con quest'ultimo, che
si mostrava più vicino agli optimates, e garantiva un più forte
atteggiamento di rispetto verso i privilegi senatoriali (per quanto non
sfuggisse ai più attenti, come Cicerone, che qualunque dei due contendenti
avesse prevalso il potere del senato sarebbe stato irrimediabilmente
compromesso).

Dal primo triumvirato alla morte di Cesare (49 a.C.-44 a.C.)

Lo scontro, sempre latente, si mantenne sempre entro i limiti delle
tradizionali forme di governo del potere romano, fino al 49 a.C., quando il
senato intimò a Cesare di rimettere il suo comando delle legioni che aveva
condotto alla conquista della Gallia, e di tornare a Roma da privato
cittadino. Il 10 gennaio abbandonando gli ultimi dubbi, (Alea iacta est),
Cesare attraversò con le sue truppe il Rubicone, che segnava il confine
politico dell'Italia dando inizio alla guerra civile contro la fazione
opposta. Il senato, di contro, si strinse attorno a Pompeo e, nel tentativo
di difendere le istituzioni repubblicane, decise di dichiarare guerra a
Cesare (49 a.C.).

Dopo alterne vicende, i due contendenti si affrontarono a Farsalo, dove
Cesare sconfisse irreparabilmente il rivale. Pompeo cercò quindi rifugio in
Egitto, ma lì fu ucciso (48 a.C.). Anche Cesare si recò perciò in Egitto, e
lì rimase coinvolto nella contesa dinastica scoppiata tra Cleopatra VII ed
il fratello Tolomeo XIII: risolta la situazione, riprese la guerra, e
sconfisse il re del Ponto Farnace II a Zela (47 a.C.). Partì dunque per
l'Africa, dove i pompeiani si erano riorganizzati sotto il comando di
Catone il giovane, e li sconfisse a Tapso (46 a.C.). I superstiti
dell'esercito nemico, guidato dai figli di Pompeo, Gneo e Sesto, trovarono
rifugio in Spagna, dove Cesare li raggiunse e li sconfisse, questa volta
definitivamente, a Munda (45 a.C.).

Cesare, avuta la meglio sulla fazione avversa, assunse il titolo di
dictator, assommando a sé molti poteri e prerogative, quasi un preludio
della figura dell'imperatore, che però egli non assumerà mai, ucciso alle
idi di marzo nel 44 a.C.

Fine della Repubblica (44 a.C.-31 a.C.)

La morte del dittatore, contrariamente alle dichiarate intenzioni dei
congiurati, non portò alla restaurazione della Repubblica, ma ad nuovo
periodo di scontri e di guerre civili. Tornato a Roma Ottaviano il 21
maggio del 44 a.C., dopo che i Cesaricidi avevano già da più di un mese
lasciato la città, grazie ad un'amnistia concessa dal console superstite,
Marco Antonio, il giovane si affrettò a rivendicare il nome adottivo di
Gaio Giulio Cesare, dichiarando pubblicamente di accettare l'eredità del
padre e chiedendo pertanto di entrare in possesso dei beni familiari. Il
Senato, che lo vedeva in quel momento come un principiante inesperto data
la sua giovane età, pronto ad essere manovrato dall'aristocrazia senatoria,
e che apprezzava l'indebolimento della posizione di Antonio, approvò la
ratifica del testamento, riconoscendo ad Ottaviano lo status di erede
legittimo di Giulio Cesare. Con il patrimonio di Cesare ora a sua
disposizione, Ottaviano poté quindi reclutare in giugno un esercito privato
di circa 3000 veterani, garantendo a ciascuno di loro un salario di 500
denarii, mentre Marco Antonio, ottenuta con legge speciale l'assegnazione -
al termine del suo anno consolare - della Gallia Cisalpina già affidata al
propretore Decimo Bruto, si accingeva a portare guerra ai Cesaricidi per
recuperare il favore della fazione cesariana.

Quando nel mese di ottobre, l'appoggio del Senato ad Ottaviano si fece più
pressante, con Cicerone che tuonava con le sue Filippiche contro Antonio,
questi decise di riprendere il controllo della situazione richiamando in
Italia le legioni stanziate in Macedonia. Di fronte a quella minaccia,
Ottaviano richiamò allora i veterani di Cesare a lui fedeli. Fallito, per
l'opposizione del Senato, il tentativo di far dichiarare Ottaviano hostis
publicus per aver reclutato un esercito senza averne l'autorità, il console
decise allora di accelerare i tempi dell'occupazione della Cisalpina, in
modo da garantirsi una posizione di forza per l'anno successivo. Ricevuto
il rifiuto da parte di Decimo Bruto alla cessione della Cisalpina, Antonio
marciò su Modena, dove strinse d'assedio il propretore. Il 1º gennaio del
43 a.C., giorno dell'insediamento dei nuovi consoli Pansa e Irzio, il
Senato decretò l'abrogazione della legge che assegnava ad Antonio la Gallia
Cisalpina, incaricando i consoli di marciare contro Antonio assieme ad
Ottaviano. Il 21 aprile Antonio venne sconfitto nella battaglia di Modena,
nella quale, però, rimasero uccisi i consoli, lasciando così Ottaviano
unico vincitore.

Dalla sua nuova posizione di forza, divenuto legalmente a capo dello Stato
romano, Ottaviano prese contatti con il principale sostenitore di Antonio,
il pontefice massimo Marco Emilio Lepido, già magister equitum di Cesare,
con l'intenzione di ricomporre i dissidi interni alla fazione cesariana.
Con gli auspici di Lepido, ottenne dunque che fosse organizzato un incontro
a tre con Antonio nei pressi di Bononia. Da quel colloquio privato nacque
un accordo a tre, tra lui, Antonio e Lepido della durata di cinque anni. Si
trattava del secondo triumvirato, riconosciuto legalmente dal Senato il 27
novembre di quello stesso anno con la Lex Titia, in cui veniva creata la
speciale magistratura dei Triumviri rei publicae constituendae consulari
potestate, ovvero "triumviri per la costituzione dello stato con potere
consolare".

Il patto prevedeva la divisione dei territori romani: ad Ottaviano
toccarono Siria, Sardegna e Africa proconsolaris. Furono contestualmente
redatte delle liste di proscrizione contro gli oppositori di Cesare, che
portarono alla confisca dei beni e all'uccisione di un gran numero di
senatori e cavalieri, tra cui lo stesso Cicerone che pagò le Filippiche
rivolte contro Antonio. Si preparò nel contempo la guerra contro Bruto e
Cassio e i cesaricidi.

Nell'ottobre del 42 a.C. Antonio e Ottaviano, lasciato Lepido al governo
della capitale, si scontrarono con i cesaricidi Marco Giunio Bruto e Gaio
Cassio Longino e li sconfissero in due scontri a Filippi, nella Macedonia
orientale. I due anticesariani trovarono la morte suicidandosi.²¹⁷ ²¹⁸

Ottaviano, Antonio e Lepido trovandosi padroni, ora, dei territori
orientali procedettero ad una nuova spartizione delle province: a Lepido
furono lasciate la Numidia e l'Africa proconsolaris, ad Antonio, la Gallia,
la Transpadania e l'Oriente romano, ad Ottaviano spettarono l'Italia, la
Sicilia, l'Iberia, e la Sardegna e Corsica.

Successivamente nacquero nuovi contrasti: Lucio Antonio, fratello di
Antonio, nel 41 a.C. si ribellò ad Ottaviano poiché pretendeva che anche ai
veterani del fratello fossero distribuite terre in Italia (oltre ai 170.000
veterani di Ottaviano), ma fu sconfitto a Perugia nel 40 a.C. Non si può
provare che Antonio fosse a conoscenza delle azioni del fratello ma, dopo
la sconfitta di quest'ultimo, entrambi decisero di non dare troppo peso
all'accaduto (Lucio Antonio fu risparmiato e perfino inviato in Spagna come
governatore).²¹⁹

Con il trattato di Brindisi (settembre del 40 a.C.) si venne ad una nuova
divisione delle province: ad Antonio restò l'Oriente romano da Scutari,
compresa la Macedonia e l'Acaia; ad Ottaviano l'Occidente compreso
l'Illirico; a Lepido, ormai fuori dai giochi di potere, l'Africa e la
Numidia; a Sesto Pompeo fu confermata la Sicilia per metterlo a tacere,
affinché non arrecasse problemi in Occidente.²¹⁹ Il patto fu sancito con il
matrimonio tra Antonio, la cui moglie Fulva era morta da poco, e la sorella
di Ottaviano, Ottavia minore. Dopo il trattato di Brindisi, Ottaviano ruppe
inoltre l'alleanza con Sesto Pompeo, ripudiò Scribonia, e sposò Livia
Drusilla, madre di Tiberio e in attesa di un secondo figlio. Sesto Pompeo
era diventato un alleato scomodo e Ottaviano decise di disfarsene di lì a
poco. Si arrivò così ad una prima serie di scontri non particolarmente
felici per Ottaviano: la flotta preparata per invadere la Sicilia fu
infatti distrutta sia da Sesto sia da un violento fortunale.²¹⁹

Nel 38 a.C. Ottaviano si risolse ad incontrarsi a Brindisi con Antonio e
Lepido per rinnovare il patto di alleanza per altri cinque anni. Nel 36
a.C., però, grazie all'amico e generale Marco Vipsanio Agrippa, Ottaviano
riuscì a porre fine alla guerra con Sesto Pompeo. Sesto, grazie anche ad
alcuni rinforzi inviati da Antonio, fu infatti sconfitto definitivamente
presso Mileto. La Sicilia cadde e Sesto Pompeo fuggì in Oriente, dove poco
dopo fu assassinato dai sicari di Antonio.²¹⁹

A quel punto, però, Ottaviano dovette far fronte alle ambizioni di Lepido,
il quale riteneva che la Sicilia dovesse toccare a lui e, rompendo il patto
di alleanza, mosse per impossessarsene. Sconfitto però rapidamente, dopo
che i suoi soldati lo abbandonarono passando dalla parte di Ottaviano,
Lepido fu infine confinato al Circeo, pur conservando la carica pubblica di
pontifex maximus. A quel punto, dopo l'eliminazione graduale di tutti i
contendenti nell'arco di sei anni, da Bruto e Cassio, a Sesto Pompeo e
Lepido, la situazione rimase nelle sole mani di Ottaviano, in Occidente, e
Antonio, in Oriente, portando un inevitabile aumento dei contrasti tra i
due triumviri, ciascuno troppo ingombrante per l'altro, tanto più che i
successi ottenuti nelle campagne militari di Ottaviano in Illirico (35-33
a.C.) e contro Lepido non erano stati compensati da Antonio in Oriente
contro i Parti, limitandosi alla sola acquisizione in dote dell'Armenia.

Alla sua scadenza, nel 33 a.C., il triumvirato non venne rinnovato e, cosa
ben più grave, Antonio ripudiò la sorella di Ottaviano con un affronto per
quest'ultimo intollerabile. Il conflitto era ora inevitabile. Mancava solo
il casus belli, che Ottaviano trovò nel testamento di Antonio, in cui
risultavano le sue decisioni di lasciare i territori orientali di Roma a
Cleopatra VII d'Egitto e ai suoi figli, compreso Cesarione, figlio di Gaio
Giulio Cesare. Il Senato di Roma dichiarò guerra a Cleopatra, ultima regina
tolemaica di Egitto, sul finire del 32 a.C. Antonio e Cleopatra furono
sconfitti nella battaglia di Azio, del 2 settembre 31 a.C. e si suicidarono
entrambi, l'anno successivo in Egitto.²²⁰

La battaglia di Azio sancì la fine della Repubblica e l'inizio dell'Impero
romano. Augusto, infatti, pur mantenendo formalmente alcune istituzioni
repubblicane, di fatto trasformò il nuovo stato romano in una monarchia,
pur nell'apparenza del principato.

Note

[1] Eutropio, Breviarium ab Urbe condita, I, 8.
[2] Livio, Periochae ab Urbe condita libri, 1.29.
[3] Livio, Periochae ab Urbe condita libri, 1.49.
[4] Floro, Epitoma de Tito Livio bellorum omnium annorum DCC, I, 7.11.
[5] Livio, Periochae ab Urbe condita libri, 1.30.
[6] Floro, Epitoma de Tito Livio bellorum omnium annorum DCC, I, 9.1.
[7] Livio, Periochae ab Urbe condita libri, 1.50.
[8] Pietro De Francisci, Sintesi storica del diritto romano, p.60.
[9] Tito Livio, Ab Urbe condita libri, II, 14.
[10] Tito Livio, Ab Urbe condita libri, II, 21.7.
[11] Pietro De Francisci, Sintesi storica del diritto romano, p.61.
[12] Tito Livio, Ab Urbe condita libri, II.7.
[13] Plutarco, 21.
[14] Tito Livio, Ab urbe condita libri, Libro II, 16, 6.
[15] Tito Livio, Ab Urbe condita libri, lib. II, par. 17
[16] Tito Livio, Ab Urbe condita libri, lib. II, par. 19-20
[17] Tito Livio, Ab Urbe condita libri, lib. II, par. 23
[18] Tito Livio, Ab Urbe condita libri, lib. II, par. 28-30
[19] Tito Livio, Ab Urbe condita libri, lib. II, par. 33
[20] Tito Livio, Ab Urbe condita libri, lib. II, par. 33-40
[21] Plutarco, Vite parallele, 6. Gneo Marcio Coriolano e Alcibiade
[22] Dionigi, Antichità romane, Libro VIII, 87, 1
[23] Livio, Ab urbe condita libri, Libro II, 45-47.
[24] Tito Livio, Libro II, 42, 10-12.
[25] Tito Livio, Ab Urbe condita libri, II, 43-44.
[26] Tito Livio, Ab Urbe condita libri, II, 48.
[27] Tito Livio, Ab urbe condita libri, Libro III, 1, 3.
[28] Tito Livio, "Ab Urbe Condita", IV, 4, 54.
[29] Tito Livio, Ab Urbe condita, IV, IV, 44.
[30] Tito Livio, "Ab Urbe Condita", IV, 4, 58.
[31] Tito Livio, "Ab Urbe Condita", IV, 4, 59.
[32] Tito Livio, "Ab Urbe Condita", IV, 4, 61
[33] Tito Livio,Ab Urbe Condita, V,7
[34] Tito Livio,Ab Urbe Condita, V,8
[35] Tito Livio,Ab Urbe Condita, V,13
[36] Tito Livio,Ab Urbe Condita, V,2,19
[37] Tito Livio,Ab Urbe Condita, V,2,21.
[38] Paola Ruggeri, Roma. Dalle origini della Repubblica al Principato,
  (par. La conquista di Veio).
[39] Livio, V, 33-38.
[40] Floro, I, 13.
[41] Paola Ruggeri, Roma. Dalle origini della Repubblica al Principato,
  (par. Il sacco Gallico).
[42] Pennell, Ancient Rome, Ch. IX, par. 2.
[43] Livio, V, 48.
[44] Lane Fox, The Classical World, p. 283.
[45] Appiano, Storia romana, estratto bizantino dal IV libro (traduzione
  inglese su Livius.org).
[46] La tradizione storiografica romana racconta della frase Vae victis
  pronunciata da Brenno in quell'occasione, e del retto comportamento di
  Furio Camillo, che impedì che Roma fosse riscattata mediante il pagamento
  di un oneroso tributo.
[47] La memoria di quest'evento rimase sempre particolarmente viva, e, in
  occasione del grande incendio di Roma nel 64 d.C., furono in molti a
  ricordare quello dei Galli di Brenno (Tacito, Annali, XV, 41, 2).
[48] Tito Livio, Ab Urbe condita, VI, 4,35.
[49] Tito Livio, Ab Urbe condita, VI, 4,42.
[50] Musti, p. 527.
[51] Livio, Ab Urbe condita libri, VII, 31-32.
[52] Livio, Ab Urbe condita libri, da VIII 23 a IX 45.
[53] Livio, Ab Urbe condita libri, IX, 1-7.
[54] Livio, Ab Urbe condita libri, IX, 14.
[55] Livio, Ab Urbe condita libri, IX, 20.
[56] Livio, Ab Urbe condita libri, IX, 38.
[57] Livio, Ab Urbe condita libri, IX, 40.
[58] Livio, Ab Urbe condita libri, IX, 39.
[59] Livio, Ab Urbe condita libri, IX, 44.
[60] Musti, p. 533.
[61] Musti, p. 534.
[62] Giacomo Devoto, Gli antichi Italici, p. 311.
[63] Clemente, p. 43.
[64] Musti, p. 535.
[65] Giacomo Devoto, Gli antichi Italici, pp. 299-300.
[66] Musti, p. 536.
[67] H.H.Scullard, Storia del mondo romano, vol. I, p.175.
[68] H.H.Scullard, Storia del mondo romano, vol.I, p.176.
[69] Giacomo Devoto, Gli antichi Italici, p. 147.
[70] Mario Attilio Levi, L'Italia nell'Evo antico, p.191.
[71] Tito Livio, Ab Urbe condita libri, IX, 26.
[72] Diodoro Siculo, XIX, 72.
[73] Polibio, Storie, I, 6, 6.
[74] Fasti triumphales celebrano per il 282/281 a.C.: Gaio Fabricio
  Luscino, console, trionfò su Sanniti, Lucani e Bruzi, alle none di Marzo
  (5 marzo).
[75] Piganiol, Le conquiste dei Romani, p.181.
[76] Polibio, Storie, I, 7, 7.
[77] Musti, p. 537.
[78] Grimal, pp. 33-34.
[79] Musti, p. 538.
[80] Appiano, Storia romana, III, 16.
[81] Appiano, Storia romana, III, 15.
[82] Cassio Dione, Storia romana, IV, 39, 4.
[83] Giovanni Zonara, Epitome, 8, 2.
[84] Floro, Epitome, I, 13, 4.
[85] Orosio, Historiarum adversus paganos libri septem, IV, 2.
[86] Clementi, p. 35.
[87] Polibio, Storie, I, 10.7-10.9.
[88] Polibio, Storie, I, 11.3.
[89] Tito Livio, Ab Urbe condita, Periochae 18; Quinto Orazio Flacco, Odi,
  III, 5.
[90] Polibio, Storie, I, 62, 7.
[91] Polibio, Storie, I, 63,1-3.
[92] Polibio, Storie, I, 62,9.
[93] Polibio, Storie, I, 62,8.
[94] Polibio, Storie, I, 65-88.
[95] Polibio, Storie, I, 79,1-7.
[96] Polibio, Storie, I, 79,8-11.
[97] Polibio, Storie, III, 10,1-4.
[98] Polibio, Storie, I, 79,12.
[99] Polibio, Storie, II, 21-35.
[100] Polibio, Storie, II, 25-28.
[101] Tito Livio, Ab Urbe condita libri, XXI, 25.
[102] Tito Livio, Ab Urbe condita libri, XXII, 11.
[103] Polibio, Storie, II, 2-12.
[104] Polibio, Storie, III, 16-19.
[105] Tito Livio, Ab Urbe condita libri, XXI, 2, 1.
[106] Polibio, Storie, II, 1,1-8.
[107] Appiano, Guerra annibalica, VII, 1, 2.
[108] Tito Livio, Ab Urbe condita libri, XXI, 2, 1-2.
[109] Polibio, Storie, II, 1,9.
[110] Tito Livio, Ab Urbe condita libri, XXI, 2, 3-5.
[111] Polibio, Storie, II, 13,1-2.
[112] Polibio, Storie, II, 13,1-7.
[113] Polibio, Storie, II, 36,1-2.
[114] Tito Livio, Ab Urbe condita libri, XXI, 3, 1.
[115] Appiano, Guerra annibalica, VII, 1, 3.
[116] Polibio, Storie, II, 36,3.
[117] Polibio, Storie, III, 13,3-4.
[118] Tito Livio, Ab Urbe condita libri, XXI, 4, 1.
[119] Polibio, Storie, III, 6,1-3.
[120] Eutropio, Breviarium ab Urbe condita, III, 7.
[121] Polibio, Storie, III, 16, 6.
[122] Lanfranco Sanna, La seconda guerra punica, dal sito
  www.arsmilitaris.org.
[123] Velleio Patercolo, Historiae Romanae ad M. Vinicium libri duo, I,
  13.2.
[124] Plinio il Vecchio, Naturalis Historia, III, 126-127.
[125] CIL V, 873.
[126] Polibio, Storie, II, 35.4.
[127] Aurelio Vittore, De viris illustribus Urbis Romae, 42-55; Tito Livio,
  Ab urbe condita libri, XXXV-XXXVIII; Polibio, Storie, XXI, 18-45;
  Appiano, Guerra siriaca, 1-44.
[128] Secondo Giorgio Ruffolo è una definizione "impropria", visto che «le
  rivoluzioni si fanno per rovesciare le monarchie, non per instaurarle»
  (Giorgio Ruffolo, Quando l'Italia era una superpotenza, Einaudi, 2004, p.
  72).
[129] Paragonabili alle colonie degli stati moderni, da non confondere con
  le colonie romane propriamente dette, le quali erano stanziamenti di
  cittadini romani a pieno titolo, cives optimo iure in territori
  extracittadini soggetti all'amministrazione e organizzazione diretta
  dello stato romano.
[130] Giorgio Ruffolo, Quando l'Italia era una superpotenza, Einaudi, 2004,
  p. 18.
[131] La fusione degli antichi strati del patriziato con i nuovi ceti di
  ricchi plebei affermatisi grazie allo sfruttamento dei traffici
  commerciali fece nascere una nuova nobiltà, la cosiddetta nobilitas: una
  élite dominante aperta, a differenza di quella antica e isolazionista dei
  patrizi, perché accessibile attraverso le carriere politiche elettive
  (Giorgio Ruffolo, Quando l'Italia era una superpotenza, Einaudi, 2004, p.
  17).
[132] Giorgio Ruffolo, Quando l'Italia era una superpotenza, Einaudi, 2004,
  p. 49
[133] André Piganiol, Le conquiste dei Romani, Milano 1989, p. 297.
[134] Giovanni Brizzi, Storia di Roma. 1.Dalle origini ad Azio, Bologna
  1997, p. 318.
[135] Appiano, Guerre mitridatiche, 20.
[136] Livio, Periochae ab Urbe condita libri, 77.9.
[137] Appiano, Guerre mitridatiche, 21.
[138] Appiano, Guerre mitridatiche, 22.
[139] Livio, Periochae ab Urbe condita libri, 78.1.
[140] Appiano, Guerre mitridatiche, 23.
[141] André Piganiol, Le conquiste dei Romani, Milano 1989, p. 393.
[142] Plutarco, Vita di Silla, 22.3.
[143] Plutarco, Vita di Silla, 23.5.
[144] Plutarco, Vita di Silla, 24.1.
[145] Plutarco, Vita di Silla, 25.1.
[146] Plutarco, Vita di Silla, 16.
[147] Appiano, Guerre mitridatiche, 38-39.
[148] Appiano, Guerre mitridatiche, 40-41.
[149] Floro, Compendio di Tito Livio, I, 40.11.
[150] Livio, Periochae ab Urbe condita libri, 82.1.
[151] Appiano, Guerre mitridatiche, 42-45.
[152] Plutarco, Vita di Silla, 16-19.
[153] Livio, Periochae ab Urbe condita libri, 82.2.
[154] Plutarco, Vita di Silla, 21.
[155] Appiano, Guerre mitridatiche, 49.
[156] Livio, Periochae ab Urbe condita libri, 82.4.
[157] Cassio Dione Cocceiano, Storia romana, XXX-XXXV, 104.1-6.
[158] Velleio Patercolo, Historiae Romanae ad M. Vinicium libri duo, II,
  24.1.
[159] Appiano, Guerre mitridatiche, 52.
[160] Livio, Periochae ab Urbe condita libri, 83.1.
[161] Livio, Periochae ab Urbe condita libri, 83.3.
[162] Appiano, Guerre mitridatiche, 57-58.
[163] Plutarco, Vita di Pompeo, 24-29; Appiano di Alessandria, Guerre
  mitridatiche, 94-96.
[164] Appiano di Alessandria, Guerre mitridatiche, 97.
[165] Plutarco, Vita di Lucullo, 35.7.
[166] Cassio Dione Cocceiano, Storia romana, XXXVI, 42.3-43.4.
[167] Livio, Periochae ab Urbe condita libri, 100.1.
[168] Cassio Dione Cocceiano, Storia romana, XXXVII, 20.1.
[169] Plutarco, Vita di Pompeo, 33.6.
[170] Appiano di Alessandria, Guerre mitridatiche, 114.
[171] Cassio Dione Cocceiano, Storia romana, XXXVII, 20.2.
[172] Appiano di Alessandria, Guerre mitridatiche, 115.
[173] Cassio Dione Cocceiano, Storia romana, XXXVI, 37.6.
[174] Appiano di Alessandria, Guerre mitridatiche, 116-117.
[175] Testo originale latino dei fasti triumphales: AE 1930, 60.
[176] Cassio Dione Cocceiano, Storia romana, XXXVII, 21.1.
[177] Livio, Periochae ab Urbe condita libri, 103.12.
[178] Cassio Dione Cocceiano, Storia romana, XXXVII, 21.3.
[179] Appiano di Alessandria, Guerre mitridatiche, 118.
[180] Livio, Periochae ab Urbe condita libri, 102.1.
[181] Emilio Gabba, Esercito e società nella tarda repubblica romana,
  Firenze 1973, pp. 383 (cap. 8) e segg.; pp. 407 e segg. (cap. 9)
[182] Sul rapporto tra il predominio politico della fazione aristocratico e
  le condizioni degli schiavi si veda Theodor Mommsen, Storia di Roma,
  Firenze 1973, pp. 88-94
[183] Mommsen, pp. 581 segg.
[184] Mommsen, pp. 622 e segg.
[185] Antonelli, pp. 96-97; Howard H. Scullard, Storia del mondo romano,
  vol. 2 Dalle riforme dei Gracchi alla morte di Nerone, Milano 1992, pp.
  120-121; Mommsen, pp. 656-659; G. Brizzi, Storia di Roma. 1. Dalle
  origini ad Azio, p. 348.
[186] André Piganiol, Le conquiste dei Romani, cap. 21 La rivolta contro
  Roma. Tentativo di restaurazione del regime aristocratico. (91-71 a.C.),
  Milano 1989, pp. 385 e segg.; Antonelli, pp. 89-93; G. Brizzi, op. cit.,
  p. 349.
[187] Matyszak, The Enemies of Rome, p. 133; Plutarco, Pompeo, 21.2,
  Crasso, 11.7; Appiano di Alessandria, Guerra civile, I, 120.
[188] Appiano di Alessandria, Guerra civile, I, 116.
[189] Appiano di Alessandria, Guerra civile, I, 121.
[190] Plutarco, Crasso, xii.2.
[191] Davis, Readings in Ancient History, p. 90.
[192] Smitha, Frank E. (2006). From a Republic to Emperor Augustus:
  Spartacus and Declining Slavery. Visitato il 2006-09-23.
[193] Svetonio, Vita di Claudio, xxv.2.
[194] Gaio, Institutionum commentarius, i.52, per i cambiamenti del diritto
  di un padrone di trattare a proprio piacimento gli schiavi; Seneca, De
  Beneficiis, iii.22, per l'istituzione del diritto di uno schiavo ad
  essere trattato bene e per la creazione dell'"ombudsman degli schiavi".
[195] Sallustio, De Catilinae coniuratione, 5
[196] Plutarco, Cicerone, 10,3-4
[197] Plutarco, Cicerone, 16,2
[198] Sallustio, De Catilinae coniuratione, 29,2
[199] Plutarco, Cicerone, 15,5
[200] Sallustio, De Catilinae coniuratione, 28,1-3
[201] Sallustio, De Catilinae coniuratione, 31,6
[202] Plutarco, Cicerone, 16,4-5
[203] Sallustio, De Catilinae coniuratione, 32,1
[204] Plutarco, Cicerone, 16,6
[205] Cicerone, Lettere ad Attico, II,3,3;
Velleio Patercolo, Storia Romana, II,44,1-3;
Plutarco, Cesare, 14,1-2;
Svetonio, Cesare, 19,2;
Appiano, Le guerre civili, II,8;
Cassio Dione, Storia Romana, XXXVII,55-57
[206] Luciano Canfora, Giulio Cesare. Il dittatore democratico, cap. IX, Il
  "mostro a tre teste"
[207] Luciano Canfora, Giulio Cesare. Il dittatore democratico, cap. XI Il
  primo consolato (59 a.C.)
[208] Francesco De Martino, Storia della costituzione romana, vol. III
[209] Digesto, XLVIII,11
[210] Svetonio, Cesare, 20,1
[211] Proposta dal tribuno della plebe Publio Vatinio, che poi sarà
  luogotenente di Cesare in Gallia
[212] Corrispondeva ai territori della pianura padana, compresi tra il
  fiume Oglio e le Alpi piemontesi
[213] Provincia costituita nel 121 a.C. che comprendeva tutta la fascia
  costiera e la valle del Rodano, nelle attuali Provenza e Linguadoca
[214] Lawrence Keppie (in The making of the roman army, from Republic to
  Empire, Oklahoma 1998, pp. 80-81) suppone che la legio X fosse
  posizionata nella capitale della Gallia Narbonense: Narbona.
[215] Cesare, De bello Gallico, I,6
[216] Cesare, De bello Gallico, I,6,4
[217] Mario Attilio Levi, Augusto e il suo tempo, Milano 1994, p. 143 e s.
[218] Velleio, Historiae romanae ad M. Vinicium libri duo, 11, 70
[219] Colin M. Wells, L'impero romano. Bologna, Il Mulino, 1995.
[220] Francois Chamoux, 'Marco Antonio, Milano 1988, p. 254 e s.

Bibliografia

Fonti primarie
- Appiano, Historia Romana (Ῥωμαϊκά), (Versione in inglese disponibile
  qui).
- Augusto, Res Gestae Divi Augusti. (Testo in latino disponibile qui).
- Aurelio Vittore, De viris illustribus Urbis Romae, Qui il testo latino
  originale
- Cassio Dione Cocceiano, Historia Romana. (Versione in inglese disponibile
  qui).
- Cesare, Bellum Alexandrinum. (Versione in inglese disponibile qui).
- Cesare, Commentarii de bello Gallico (testo latino).
- Cesare, Commentarii de bello civili (testo latino).
- Cicerone, De imperio Cn. Pompei ad quirites (testo latino).
- Cicerone, Epistulae (testo latino).
- Diodoro Siculo, Bibliotheca historica IX-XIII. (Versione in inglese
  disponibile qui).
- Dionigi di Alicarnasso, (Versione in inglese disponibile qui.
- Eutropio, Breviarium historiae romanae (testo latino).
- Fasti triumphales. (Testo in latino: AE 1930, 60. Versione in inglese
  disponibile qui).
- Floro, Epitoma de Tito Livio bellorum omnium annorum DCC (testo latino),
  Liber I. (Versione in inglese disponibile qui).
- Livio, Ab Urbe condita libri (testo latino).
- Livio, Periochae (testo latino).
- Plutarco, Vite parallele (testo greco) (Βίοι Παράλληλοι).
- Polibio, Storie (Ἰστορίαι).
(Versioni in inglese disponibili qui e qui).
- Strabone, Geografia (testo greco) (Γεωγραφικά). (Versione in inglese
  disponibile qui).
- Velleio Patercolo, Historiae Romanae ad M. Vinicium libri duo (testo
  latino). (Versione in inglese disponibile qui.
- Vitruvio, De architectura (testo latino).
- Zosimo, Historia Nova, I. (Versione in inglese disponibile qui).
Fonti storiografiche moderne
- A.A. V.V., Storia Einaudi dei Greci e dei Romani, Roma in Italia, vol.13,
  Milano, Einaudi, 2008.
- A.A. V.V., Atlante storico, Novara, De Agostini, 1979.
- A.A. V.V., Nuovo atlante storico, Novara, De Agostini, 1997, ISBN
  88-415-3698-5.
- A.A. V.V., Atlante storico, Milano, Geo Mondadori, 2000, ISBN
  88-04-48721-6.
- A.A. V.V., Atlante enciclopedico Touring: volume 4, storia antica e
  medievale, Milano, Touring Club Italiano, 1989, ISBN 88-365-0301-2.
- A.A. V.V., L'Italia storica, Milano, Touring Club Italiano, 1961.
- A.A. V.V., I Greci in Occidente, Milano, Bompiani, 1996, ISBN
  88-452-2821-5.
- Giuseppe Antonelli, Crasso, il banchiere di Roma, Roma, Newton, 1986,
  ISBN 88-8183-103-1.
- Diana Bowder, Dizionario dei personaggi dell'antica Roma, Roma, Newton
  Compton, 1990.
- Giovanni Brizzi, Storia di Roma. 1.Dalle origini ad Azio, Bologna,
  Pàtron, 1997.
- Giovanni Alberto Cecconi, 'La città e l'impero. Una storia del mondo
  romano dalle origini a Teodosio il Grande, Roma, Carocci, 2011.
- Decio Cinti, Dizionario mitologico, Milano, Sonzogno, 1998.
- Guido Clemente, Basi sociali e assetti istituzionali nell'età della
  conquista in Arnaldo Momigliano; Aldo Schiavone (a cura di), Storia di
  Roma. Vol. II/1, Torino, Einaudi, 1990, ISBN 978-88-06-11741-2.
- Guido Clemente, Dal territorio della città all'egemonia in Italia in
  Arnaldo Momigliano; Aldo Schiavone (a cura di), Storia di Roma. Vol.
  II/1, Torino, Einaudi, 1990, ISBN 978-88-06-11741-2.
- (EN) Peter Connolly, Greece and Rome at War, Londra, Greenhill books,
  1998, ISBN 1-85367-303-X.
- (EN) Nick Constable, Historical atlas of ancient Rome, New York,
  Checkmark Books, 2003, ISBN 0-8160-5331-6.
- Michael H. Crawford, Roma nell'età repubblicana, il Mulino, 1995
- Pietro De Francisci, Sintesi storica del diritto romano, Roma, Mario
  Bulzoni, 1968.
- Giacomo Devoto, Gli antichi Italici, 2ª ed., Firenze, Vallecchi, 1951.
- Luca Fezzi, Il tribuno Clodio, Laterza, Roma-Bari, 2008
- Augusto Fraschetti, Augusto, Laterza, Roma-Bari, 2005.
- Augusto Fraschetti, Cesare, Laterza, Roma-Bari, 2004.
- Emilio Gabba, Dionigi e la storia di Roma arcaica, Bari, Edipuglia, 1996.
- Emilio Gabba, La società romana fra IV e III secolo, in Arnaldo
  Momigliano; Aldo Schiavone (a cura di), Storia di Roma. Vol. II/1,
  Torino, Einaudi, 1990, ISBN 978-88-06-11741-2.
- Geraci e Marcone, Storia romana, Le Monnier, 2004.
- Giulio Giannelli, La repubblica romana, Milano, 1955
- Paolo Giannini, Centri etruschi e romani dell'Etruria meridionale, Grotte
  di Castro (VT), Ceccarelli.
- Andrea Giardina, L'uomo romano, Roma-Bari, Laterza, 1993, ISBN
  978-88-420-4352-2.
- Martin Jehne, Roma nell'età della repubblica, il Mulino, 2008
- Werner Keller, La civiltà etrusca, Milano, Garzanti, 1984, ISBN
  88-11-76418-1.
- John Leach, Pompeo, il rivale di Cesare, Milano, Rizzoli, 1983, ISBN
  88-17-36361-8.
- Valerio Massimo Manfredi & L.Malnati, Gli Etruschi in val padana, Milano,
  Mondadori, 2003, ISBN 88-04-51296-2.
- T.Cornell J.Matthews, Atlante del mondo romano, Novara, De Agostini,
  1982.
- (EN) Philip Matyszak, Chronicle of the roman republic: the rulers of
  ancient Rome from Romulus to Augustus, Londra & New York, Thames and
  Hudson, 2003, ISBN 0-500-05121-6.
- (EN) Philip Matyszak, The enemies of Rome, Thames & Hudson, 2004, ISBN
  0-500-25124-X.
- Santo Mazzarino, Dalla monarchia allo Stato Repubblicano, Catania, 1945
- Theodor Mommsen, Storia di Roma antica, Firenze, Sansoni, 1972.
- (EN) Theodor Mommsen, The History of Rome, Project Gutenburg, 2004, ISBN
  0-415-14953-3. Volumi I-V
- Domenico Musti, La spinta verso il Sud: espansione romana e rapporti
  "internazionali", in Arnaldo Momigliano; Aldo Schiavone (a cura di),
  Storia di Roma. Vol. I, Torino, Einaudi, 1990, ISBN 978-88-06-11741-2.
- Enrico Pellegrini, Tra natura e archeologia: l'altra maremma e gli
  Etruschi, Pitigliano (GR), Laurum, 2002.
- André Piganiol, Le conquiste dei Romani, Milano, Il Saggiatore, 1989,
  ISBN 88-04-32321-3.
- Giorgio Ruffolo, Quando l'Italia era una superpotenza, Einaudi, 2004 ISBN
  88-06-16804-5
- (EN) Chris Scarre, Historical atlas of ancient Rome, Londra & New York,
  The Penguin, 1995, ISBN 0-14-051329-9.
- Aldo Schiavone,Paolo Garbarino, "Storia del diritto romano e linee di
  diritto privato", G.Giappichelli editore, Torino 2005
- Howard H. Scullard, Storia del mondo romano, Milano, Rizzoli, 1992, ISBN
  88-17-11903-2.
- Marta Sordi, Scritti di storia romana, Milano, Vita e Pensiero, 2002,
  ISBN 88-343-0734-8.
- Romolo A. Staccioli, Storia e civiltà degli Etruschi, Roma, Newton
  Compton, 1984.
- Mario Torelli, Storia degli Etruschi, Bari, Laterza, 1997, ISBN
  88-420-5222-1.
- J. Vogt, La repubblica romana, Roma-Bari, 1987.

Voci correlate

- Storia della Repubblica romana (509-264 a.C.)
- Cultura della civiltà romana

Altri progetti

- Wikiversità contiene una lezione sulla Repubblica romana
- Wikimedia Commons contiene immagini o altri file sulla Repubblica romana

Collegamenti esterni

- (EN) Storia di Roma di Theodor Mommsen, italian.classic-literature.co.uk.

Fondazione di Roma

La data della fondazione di Roma, Natale di Roma, è stata fissata al 21
aprile dell'anno 753 a.C., 1 AUC, dallo storico latino Varrone, sulla base
dei calcoli effettuati dall'astrologo Lucio Taruzio.¹ Altre leggende,
basate su altri calcoli indicano date diverse.

I Romani avevano elaborato un complesso racconto mitologico sulle origini
della città e dello stato; il racconto ci è giunto con le opere storiche di
Tito Livio, Dionigi di Alicarnasso, Plutarco e le opere poetiche di
Virgilio e Ovidio, quasi tutti vissuti nell'età augustea. In quest'epoca le
leggende, riprese da testi più antichi, vengono rimaneggiate e fuse in un
racconto unitario, nel quale il passato viene interpretato in funzione
delle vicende del presente.

I moderni studi archeologici, che si basano su queste e su altre fonti
scritte, nonché sugli oggetti e sui resti di costruzioni rinvenuti in vari
momenti negli scavi, tentano di ricostruire la realtà storica che sta
dietro il racconto mitico, nel quale man mano si sono andati riconoscendo
elementi di verità. Secondo la storiografia moderna, Roma non fu fondata
con un atto volontario, invece nacque, come altri centri coevi dell'Italia
centrale, dalla progressiva riunione di nuclei abitati sparsi, fenomeno
detto sinecismo (ipotesi dell'origine per sinecismo).

La leggenda

Il mito racconta di una fondazione avvenuta a opera di Romolo, discendente
dalla stirpe reale di Alba Longa, che a sua volta discendeva da Ascanio,
figlio di Creusa e di Enea, l'eroe troiano giunto nel Lazio dopo la caduta
di Troia.² Plutarco racconta che:

Il viaggio di Enea: da Troia al Latium vetus

Come si racconta nell'Eneide, Enea, figlio della dea Venere, fugge da
Troia, presa dagli Achei, con il padre Anchise e il figlioletto Ascanio.³
Il viaggio che Enea percorre prima di raggiungere le coste del Latium vetus
(antico Lazio) è lungo e pericoloso.³ Egli, infatti, per volere di Giunone,
che si era adirata con lui, è costretto ad approdare a Cartagine dove,
accolto dalla regina della città, Didone, se ne innamora e rimane per un
anno a regnare al suo fianco. Ma per ordine del Fato e di Giove, Enea è
costretto a ripartire, prendendo la via dell'antico Lazio. La disperazione
di Didone nel vedere l'amato allontanarsi la porta al suicidio.

Dopo varie peregrinazioni nel Mediterraneo, Enea approdò nel Lazio nel
territorio di Laurento.³ Qui, secondo alcuni, venne accolto da Latino, re
degli Aborigeni,³ secondo altri, fu costretto a battersi. Il destino vuole
che il re italico fosse vinto in battaglia e costretto a fare pace con
l'eroe troiano.⁴ Si narra, inoltre, che una volta conosciuta la figlia del
re, Lavinia, i due giovani si innamorassero perdutamente l'uno dell'altra,
sebbene Lavinia fosse stata già promessa in sposa a Turno, re dei Rutuli.
Latino si convinse ad assecondare i desideri della giovane figlia ed a
permetterle dunque di sposare l'eroe giunto da Troia, pur sapendo che prima
o poi avrebbe dovuto affrontare Turno, il quale non aveva accettato che lo
straniero venuto da lontano gli fosse preferito.⁵ Una volta sposati, Enea
decise di fondare una città, dandole il nome di Lavinio (l'odierna Pratica
di Mare), in onore della moglie.³ ⁴

La guerra che ne seguì non portò nessuna delle due parti a rallegrarsi. I
Rutuli furono vinti e Latino, re alleato di Enea, fu ucciso.³

Virgilio invece narra che la guerra tra italici e troiani ebbe inizio dopo
che Giunone provocò tra le popolazioni rivali una rissa nella quale morì il
giovane Almone, cortigiano del re Latino. Il conflitto vide il tiranno
etrusco Mezenzio e la maggior parte delle popolazioni italiche correre in
appoggio a Turno, mentre Enea ottenne l'alleanza dei Liguri, di alcune
popolazioni greche provenienti da Argo e stanziate nella città di Pallante
sul Palatino, regno dell'arcade Evandro⁶ e di suo figlio Pallante⁷ , nonché
degli Etruschi ostili a Mezenzio. Qui si inserisce l'episodio dei ragazzi
troiani Eurialo e Niso che, uscendo nottetempo dal campo per andare
incontro ad Enea, fecero irruzione in quello dei nemici, che giacevano
addormentati, e vi fecero una strage di giovani guerrieri, culminata con la
decapitazione del condottiero Remo (a opera di Niso):

Eurialo e Niso vennero scoperti e uccisi. La guerra riprese anche più
cruenta: Pallante cadde nel duello contro Turno, che riuscì a spogliarlo
della cintura. Ma Enea capovolse le sorti del conflitto uccidendo Mezenzio.
In seguito per evitare altre vittime Turno si decise a sfidare Enea, che
alla fine ebbe la meglio. Ferito Turno, Enea fu tentato di risparmiarlo, ma
alla vista della cintura di Pallante non esitò ad ucciderlo, mettendo così
fine alla guerra. Enea poté finalmente sposare Lavinia e fondare la città
di Lavinio (l'odierna Pratica di Mare).³

Da Ascanio a Romolo e Remo

Trent'anni dopo la fondazione di Lavinio, il figlio di Enea, Ascanio, fonda
una nuova città: Alba Longa, sulla quale regnarono i suoi discendenti per
numerose generazioni (dal XII all'VIII secolo a.C.) come ci racconta Tito
Livio.⁸ Molto tempo dopo il figlio e legittimo erede del re Proca di Alba
Longa, Numitore, viene spodestato dal fratello Amulio, che costringe sua
nipote Rea Silvia, figlia di Numitore, a diventare vestale e a fare quindi
voto di castità per impedirle di generare un possibile pretendente al
trono.³ ⁹ Il dio Marte però s'innamora della fanciulla e la rende madre di
due gemelli, Romolo e Remo, quest'ultimo chiamato come il condottiero
rutulo decapitato nel sonno da Niso nella guerra troiano-italica.¹⁰ Il re
Amulio, saputo della nascita, ordina l'assassinio dei gemelli per
annegamento, ma il servo incaricato non trova il coraggio di compiere tale
misfatto e li abbandona sulla riva del fiume Tevere.³ Rea Silvia non subirà
la pena di morte riservata alle vestali che infrangevano il voto di castità
in quanto di stirpe reale, ma verrà confinata (messa in isolamento) dal re.
La cesta nella quale i gemelli erano stati adagiati si arenerà presso la
palude del Velabro, tra Palatino e Campidoglio, nei pressi di quello che
sarà poi il foro romano, alle pendici di una cresta del Palatino, il
Germalus, sotto un fico, il fico ruminale o romulare¹¹ , nei pressi di una
grotta detta Lupercale¹² . Lì i due vengono trovati e allattati da una lupa
che aveva perso i cuccioli ed era stata d'altra parte attirata dal pianto
dei gemelli¹³ ¹⁴ (secondo alcuni la lupa era forse una prostituta,
all'epoca le prostitute erano chiamate anche lupae, donde l'italiano
lupanare), e da un picchio (animale sacro per i Latini) che li protegge,
entrambi animali sacri ad Ares¹⁵ . In quei pressi portava al pascolo il
gregge il pastore Faustolo (porcaro di Amulio) che trova i gemelli e
insieme con la moglie Acca Larenzia (secondo alcuni detta lupa dagli altri
pastori, forse in quanto dedita alla prostituzione) li cresce come suoi
figli.³ ¹⁶ ¹⁷ .

Una volta adulti e conosciuta la propria origine, Romolo e Remo fanno
ritorno ad Alba Longa, uccidono Amulio e rimettono sul trono il nonno
Numitore.³ ¹⁸ Romolo e Remo, non volendo abitare ad Alba Longa senza
potervi regnare finché era in vita il nonno materno, ottengono il permesso
di andare a fondare una nuova città, nel luogo dove erano cresciuti. Lo
stesso Tito Livio aggiunge che del resto la popolazione di Albani e Latini
era in eccesso,¹⁹ mentre Plutarco aggiunge:

Morte di Remo e fondazione di Roma

Romolo vuole chiamarla Roma ed edificarla sul Palatino, mentre Remo la
vuole chiamare Remora e fondarla sull'Aventino. È lo stesso Livio che
riferisce le due più accreditate versioni dei fatti:

La versione di Plutarco è simile a quella di Livio, con l'eccezione che
Romolo potrebbe non aver avvistato alcun avvoltoio. La sua vittoria sarebbe
pertanto stata per alcuni frutto dell'inganno. Questo il motivo per cui
Remo si adirò e ne nacque la rissa che portò alla sua morte.³ ²⁰ La città,
di forma quadrata,²¹ fu quindi fondata sul Palatino, nella sesta Olimpiade,
22 anni dopo che fu celebrata la prima²² , e Romolo divenne il primo Re di
Roma.

Le figure di Enea e Romolo nelle fonti greche

Nell'Iliade, Enea durante il duello con Achille viene salvato dal dio
Poseidone, che ne profetizza il futuro regale. Questo vaticinio e il fatto
che non ne sia narrata la morte nelle vicende della caduta della città di
Troia, permise la creazione di leggende sulla sorte successiva dell'eroe.

Nell'Iliou persis di Arctino di Mileto, della metà dell'VIII secolo a.C.,
si racconta la sua partenza verso il monte Ida, mentre nell'Inno omerico ad
Afrodite, della fine del VII secolo a.C., Enea viene visto regnare sulla
nuova Troia ricostruita, al posto della stirpe di Priamo. Anche la città di
Ainea nella penisola calcidica si riteneva fondata da Enea e una moneta
cittadina della fine del VI secolo a.C. rappresenta la fuga dell'eroe da
Troia. Con Stesicoro, nel VI secolo a.C., viene introdotto il viaggio di
Enea verso l'Occidente. Il testo letterario non ci è giunto, ma ne rimane
testimonianza nelle raffigurazioni con "didascalie" della Tabula Iliaca
(rilievo proveniente da Boville nei Musei Capitolini di Roma, databile al I
secolo d.C.).

Nel V secolo a.C. i Greci crearono quindi probabilmente la leggenda della
fondazione di Roma da parte di Enea: Dionigi di Alicarnasso ci riporta il
racconto di Ellanico di Lesbo e di Damaste di Sigeo che avevano preso a
modello le altre fondazioni di città greche attribuite agli eroi omerici.
Viene anche inventata un'eroina troiana che avrebbe dato il suo nome alla
nuova città ("Rome").

La presenza di raffigurazioni del mito di Enea su oggetti rinvenuti in
centri etruschi tra la fine del VI e gli inizi del V secolo a.C. ha fatto
ipotizzare che il mito si sia sviluppato in realtà in quest'epoca in
Etruria.

La relazione di Enea con Lavinia viene introdotta, alla fine del IV secolo
a.C., da Timeo di Tauromenio, che, come testimoniato nuovamente da Dionigi
di Alicarnasso, racconta di avervi visto i Penati troiani. Il legame con
Lavinio è testimoniato anche dal poeta Licofrone. Si tratta forse di un
mito di fondazione di origine latina o romana, attestato archeologicamente:
un tumulo funerario, databile in origine al VII secolo a.C., mostra un
adeguamento a funzioni di culto proprio alla fine del IV secolo a.C. e
corrisponde a una descrizione di Dionigi di Alicarnasso del cenotafio
dell'eroe, costruito nel luogo in cui era scomparso (rapito in cielo) nel
corso di una battaglia.

A cavallo tra il VI e il V secolo a.C. lo storico siceliota Alcimo descrive
per primo il mito della fondazione della città, con la lupa che salva e
alleva i due gemelli discendenti di Enea.

Tra il IV e il III secolo a.C. infatti, dopo una lunga elaborazione di
materiali tradizionali, tra cui ebbe forse particolare peso quello di
origine gentilizia (le "storie di famiglia" del patriziato), viene a
delinearsi il racconto della fondazione della città da parte di Romolo e
Remo. Questa "gestazione" della leggenda e la selezione dei materiali della
tradizione, fino a quel momento probabilmente trasmessi per via orale,
dipende fortemente dal contesto contemporaneo: Roma deve poter essere
accolta nel mondo culturale greco minimizzando l'apporto etrusco. La storia
arcaica di Roma, a partire dalla fondazione viene quindi riferita da Fabio
Pittore (che scrive in greco) e sarà ripetuta nelle Origines di Catone,
negli scritti di Calpurnio Pisone e negli Annales di Ennio.

A Eratostene di Cirene si devono l'invenzione della dinastia regale di Alba
Longa, l'eliminazione dello scarto cronologico tra la data della caduta di
Troia, agli inizi del XII secolo a.C., e la data di fondazione della città,
alla metà dell'VIII secolo a.C. Secondo Ennio, Romolo e Remo sono invece
figli della figlia di Enea, di nome Ilia. Saranno infine Catone il Censore,
Tito Livio, Dionigi di Alicarnasso, Appiano e Cassio Dione a narrare la
leggenda come è conosciuta dell'Eneide di Virgilio. Questi aggiunge
tuttavia alle peregrinazioni dell'eroe la sosta presso la regina Didone,
che rappresenta la spiegazione mitica dell'ostilità tra Roma e Cartagine.

Altre leggende sulla nascita della città

C'è un'altra tradizione, raccontata da autori antichi come Strabone o Tito
Livio, secondo la quale Roma fu una colonia greca arcade, fondata da
Evandro. A Pallante, la città sul Palatino sorta nel luogo in cui sarà
fondata Roma, si colloca anche il regno di Evandro, citato nell'Eneide
virgiliana. Evandro avrebbe dato ospitalità a Eracle che conduceva le
mandrie sottratte a Gerione. Evandro, che aveva saputo dalla madre
Nicostrata, esperta di divinazione, il destino dell'eroe greco, comprese le
fatiche che avrebbe dovuto superare, gli dedicò un altare, facendovi un
sacrificio secondo il rito greco, ancora presente ai tempi di Strabone.⁶ Si
racconta, inoltre, che durante il suo soggiorno, le mandrie gli furono
rubate da Caco, figlio di Tifone, che egli schiantò con un colpo di clava
mentre cercava di impedirgli di entrare per riprendersi la mandria.²³

Ma il personaggio e la sua città rivestono anche un'importanza che
probabilmente esula da quella esclusivamente mitologica. Dal nome di
Pallante (secondo alcune versioni, Pallanteo) potrebbe infatti essere
derivato lo stesso toponimo di Palatino. La coincidenza poi che le feste
"Palilie" si celebrassero nella data della fondazione di Roma può far
pensare a un'ipotesi di accordo e di spartizione del territorio tra la
gente di Romolo, stanziata sul Germalo, altura settentrionale del Palatino,
e quella di Evandro, stabilitasi sul Palatino vero e proprio, più a sud,
riservando alla Velia, l'altura intermedia, il ruolo forse di area
cimiteriale, come i reperti archeologici lasciano supporre. Non va neanche
sottovalutato il rilievo che assume la figura di Ercole e l'ospitalità
offertagli dallo stesso Evandro: Ercole, ladro e assassino (avendo ucciso
Gerione per rubargli le mandrie), che cerca rifugio in una regione
infestata da ladri (Caco aveva il suo rifugio nel vicino bosco della dea
Laverna – vedi anche Porta Lavernalis) è molto simile ai proto-romani,
pastori e personaggi comunque poco raccomandabili, riuniti sul Germalo in
una comunità rozza e violenta che però è disposta a riconoscere il diritto
d'asilo.

Altre varianti riguardano gli stessi Romolo e Remo, figli di Enea e
Dessitea,²⁴ nati già a Troia, oppure di Latino, figlio di Telemaco e di
Rhome, o ancora di una Emilia, figlia di Enea, e del dio Marte.

Una leggenda racconta infine una diversa versione: sul focolare della casa
di Tarchezio, tirannico re di Alba Longa, era apparso un fallo, che un
oracolo impose di far unire con una fanciulla vergine. La figlia del re si
fece tuttavia sostituire da una schiava, ma venne scoperta dal padre: le
due donne furono imprigionate e i gemelli nati da quell'unione furono
esposti in una cesta lasciata nel Tevere.²⁵

Anche la figura di Acca Larenzia compare in un diverso racconto che ci ha
tramandato Plutarco: il guardiano del tempio di Ercole aveva perso una
partita a dadi che aveva giocato contro il dio stesso e la cui posta era
una donna. Il guardiano invitò dunque Acca Larenzia nel tempio e ve la
richiuse. Dopo aver passato la notte con lei Ercole favorì le sue nozze con
il ricco Tarunzio, che alla sua morte la lasciò erede delle sue ricchezze:
Acca Larenzia le donò al popolo romano. L'episodio spiega in tal modo il
culto che le veniva dedicato (festa dei Larentalia), che forse è dovuto
all'antico carattere divino di questa figura.

Secondo Plinio il Vecchio e Aulo Gellio i dodici figli di Acca Larenzia e
di Faustolo sarebbero stati all'origine del collegio sacerdotale dei
fratres Arvales, caratterizzato dall'uso di rituali e formulari arcaici.

Origine del nome nella letteratura antica

L'origine del nome della città era incerta anche in età arcaica. Servio,
grammatico a cavallo tra il IV e il V secolo d.C., riteneva che il nome
derivasse da un'antica denominazione del fiume Tevere, Rumon,²⁶ dalla
radice ruo (a sua volta proveniente dal greco ρεω), scorro, così da
assumere il significato di Città del Fiume. Ma si tratta di un'ipotesi che
non ha riscosso successo.

Gli autori di origine greca, primo fra tutti Plutarco, tendevano
naturalmente a celebrarsi come i civilizzatori e i colonizzatori del bacino
del Mediterraneo e quindi insistevano sulla lontana origine ellenica della
città. Una prima versione fornita da Plutarco vede la fondazione di Roma
dovuta al popolo dei Pelasgi, i quali una volta giunti sulle coste del
Lazio, avrebbero fondato una città il cui nome ricordasse la loro prestanza
nelle armi (rhome).²⁷ Secondo una seconda ricostruzione dello stesso
autore, i profughi troiani guidati da Enea arrivarono sulle coste del
Lazio, dove fondarono una città presso il colle Pallantion a cui diedero il
nome di una delle loro donne, Rhome.²⁸ Una terza versione, sempre di
Plutarco, offre ipotesi alternative, secondo le quali Rome poteva essere un
mitico personaggio eponimo, figlia di Italo, re degli Enotri o di Telefo,
figlio di Eracle, sposò Enea o il figlio, Ascanio.²⁹ Una quarta versione
vede Roma fondata da Romano, figlio di Odisseo e di Circe; una quinta da
Romo, figlio di Emazione, giunto da Troia per volontà dell'eroe greco
Diomede; una sesta da Romide, tiranno dei Latini, che era riuscito a
respingere gli Etruschi, giunti in Italia dalla Lidia e in Lidia dalla
Tessaglia.²⁹ Un'altra versione fa della stessa Rome la figlia di Ascanio, e
quindi nipote di Enea. Ancora una Rome profuga troiana giunge nel Lazio e
sposa il re Latino, sovrano del popolo lì stanziato e figlio di Telemaco,
da cui ebbe un figlio di nome Romolo che fondò una città chiamata col nome
della madre.³⁰ In tutte le versioni si ritrova l'eponima chiamata Rome, la
cui etimologia è la parola greca rhome con il significato di "forza". Le
fonti citano altri possibili eroi eponimi come Romo, figlio del troiano
Emasione, o Rhomis, signore dei Latini e vincitore degli Etruschi.

Secondo altre interpretazioni di un certo interesse, il nome ruma sarebbe
di origine etrusca, in quanto non è stato trovato l'etimo indoeuropeo e
l'unica lingua non-indoeuropea della zona era l'etrusco. Il termine sarebbe
entrato come prestito nel latino arcaico e avrebbe dato origine al toponimo
Ruma (più tardi Roma) e a un prenome Rume (in latino divenuto Romus), dal
quale sarebbe derivato il gentilizio etrusco Rumel(e)na³¹ , divenuto in
latino Romilius. Il nome Romolo sarebbe quindi derivato dal nome della
città e non viceversa.

In ogni caso la tradizione linguistica assegna al termine ruma, in etrusco
e in latino arcaico, il significato di mammella, come è confermato da
Plutarco il quale, nella "Vita di Romolo" racconta che:

Questa interpretazione del termine ruma è quindi strettamente collegata con
i motivi che hanno portato alla scelta, come simbolo della città di Roma,
di una lupa con le mammelle gonfie che allatta i gemelli fondatori.

Anche sulla lupa sono da fare delle considerazioni: posto che alcuni
ritengono che ad accudire i gemelli sia stata effettivamente una lupa (in
quanto mammifero in grado di avere gravidanze plurigemellari) la quale,
avendo perso i propri cuccioli a causa di un predatore, aveva vagato fino a
quando, trovati i due neonati, li aveva allevati, impedendone così la morte
certa, occorre rilevare che il termine "lupa" in latino assume anche il
significato di prostituta (da cui, "lupanare", luogo dove si svolge la
prostituzione), ed è quindi abbastanza probabile che la "lupa" in questione
sia stata una prostituta.

I tre nomi di Roma

Secondo una tradizione diffusa nell'antichità, una città aveva tre nomi:
uno sacrale, uno pubblico e uno segreto. Posto che al nome pubblico di Roma
era unito il nome religioso di Flora o Florens, usato in occasione di
determinate cerimonie sacre, quello segreto è rimasto sconosciuto. Il
motivo e la necessità di questa segretezza riporta a un'altra tradizione
diffusa presso gli antichi (ma anche in alcune culture contemporanee non
occidentali) e che si ritrova anche nella storia dell'origine della
scrittura: il nome di un oggetto o di una entità esprimeva l'essenza e
l'energia dell'oggetto o entità che definiva. Nominare qualcosa equivaleva
a renderlo vivo ed esistente e la conoscenza del nome significava, in
pratica, avere il potere di influire, in bene o in male, sull'oggetto di
cui si possedeva la conoscenza. Nel caso di una città il nome segreto
corrispondeva, di fatto, al nome segreto del Nume tutelare e infatti i
Pontefici romani, nelle invocazioni, si rivolgevano a "Giove Ottimo Massimo
o con qualunque altro nome tu voglia essere chiamato". In base a questo
principio negli assedi veniva evocato il dio protettore della città
assediata, promettendogli riti e sacrifici migliori, affinché abbandonasse
la tutela della città nemica, e per questo motivo i romani conservarono con
estrema cura il nome segreto della loro città. Secondo il poeta e latinista
Giovanni Pascoli, che ne parla nell'ode Inno a Roma, il nome segreto di
Roma era il palindromo della stessa, Amor, cioè amore, il che significava
la dedica segreta della città a Venere, dea dell'amore e della bellezza,
ricollegandosi quindi al culto di Venere genitrice, madre di Enea e della
stirpe romana. Molti storici hanno concordato con questa ipotesi.³²

Teatro naturale: dove nacque Roma

Certamente la natura del luogo dove sorse il nucleo iniziale di Roma, lungo
la sponda sinistra del fiume Tevere, ai piedi di numerosi colli (in
particolare Aventino, Palatino e Campidoglio) sulle cui sommità sorsero i
primi abitati protourbani, non molto distante dal mare, fecero di questo
centro il luogo adatto allo scambio di merci (tra cui il sale, di
fondamentale importanza) e bestiame tra differenti culture. Coarelli,
infatti, racconta del carattere "emporico" del luogo, frequentato da Fenici
fin dai decenni finali dell'VIII secolo a.C. e (dal secondo quarto sempre
dell'VIII secolo), da Greci (questi ultimi identificabili probabilmente con
gli Eubei di Cuma.) Il guado del Tevere, come pure le vie di transumanza
delle greggi e mandria, oltre all'approvvigionamento del sale erano
collegati al culto di un Ercole di origine sabina, che aveva nel foro
Boario il centro del sistema emporico dell'area.³³

Potremmo anche aggiungere che Roma sorse in una zona temperata dell'Italia
centrale, non troppo lontana dal mare, nei pressi di una grande ansa del
fiume Tevere adatta a costituire un buon approdo anche per la vicinanza di
un ottimo guado costituito dall'isola Tiberina, la cui buona portata idrica
favorì certamente il commercio di mercanzie, su colline salubri e
convergenti che si allungavano da nord-est a sud-est come dita di una mano,
e costituivano un valido sistema di difesa da attacchi nemici. Il
Pallottino conclude sostenendo che condizioni così "privilegiate" non sono
riscontrabili altrove.³⁴ Certamente la spinta all'aggregazione fu favorita
dalla posizione della città, al crocevia di due importanti vie di
comunicazione commerciali. La prima, che dalle città etrusche del nord, tra
cui la vicina Veio, arrivava in Campania dove erano state fondate le polis
greche, e utilizzata per lo scambio di materie prime presenti in Etruria
contro prodotti lavorati dei greci; la seconda che dai monti della Sabina
arrivava al mare, utilizzata soprattutto per il trasporto del sale (tramite
la via Salaria e la via Campana).³⁵

Questo sistema collinare era per così dire costituito da tre lunghe "dita
di una mano": a sud l'Aventino, al centro quella composta da Palatino,
Velia ed Esquilino, e più a nord quella di Quirinale e Campidoglio. A
queste andrebbero poi aggiunte alcune "lingue" o "dita" più corte del Celio
(tra Aventino e Palatino-Velia-Esquilino), del Viminale e del Cispio (tra
Esquilino e Quirinale), tralasciando più a nord i montes attuali di Pincio
e Parioli. A questi rilievi si interponevano anche alcune valli come la
Vallis Murcia (tra Aventino e Palatino, e occupata più tardi dal Circo
Massimo³⁶ ) e la valle del futuro Foro romano (tra Palatino, Velia e
Campidoglio) che si allungava più a nord nella zona pianeggiante della
Subura. In sostanza il primo centro "proto urbano" di Roma sorse
dall'assorbimento di villaggi (pagi) pre-urbani attorno alla prima metà del
IX secolo a.C. Questo centro che si era appena creato e darà origine alla
città di Roma, era costituito dal Septimontium propriamente detto, formato
inizialmente dai montes:³⁷ le due alture del Palatino, il Palatium e il
Cermalus; la Velia, che collegava il Palatino con le pendici dell'Esquilino
e che fu in parte spianato nel XX secolo per l'apertura di via dei Fori
Imperiali; il Fagutal, l'Opius e il Cispius (tutte alture facenti parte
dell'attuale Esquilino), e in mezzo la Subura.³⁸

In un secondo momento, risalente sembra sempre all'VIII secolo a.C. ll
Septimontium, fu allargato, dai soli montes anche ai colles (= Latiaris,
Mucialis, Salutaris, Quirinalis e Viminalis).³⁹

Il Tevere, inoltre, costituiva il confine naturale tra due differenti
culture che, fin dalla fine dell'età del bronzo (attorno al 1000 a.C.),
andavano ormai contrapponendosi anche etnicamente: la cultura protolaziale
a sud (il Latium vetus dei Latini-Falisci) e quella protovillanoviana a
nord (l'Etruria degli Etruschi).⁴⁰ E non fu probabilmente un caso che i
villaggi della zona che sorsero sui colli attorno al guado dell'isola
Tiberina, si aggregarono inizialmente intorno al colle Palatino; questo
infatti è vicino al Campidoglio, colle strategico dal punto di vista
militare, ma è anche vicino all'isola stessa, ottimo guado tra la riva
etrusca e quella latina. Il Palatino era anche un ottimo punto
d'osservazione sia verso l'Aventino, sia verso il Quirinale, sul quale
erano stanziati i Sabini.

Documentazione archeologica e storica

Media-tarda età del bronzo: XIV - XI secolo a.C.

Accanto alle fonti letterarie tramandateci, i moderni ritrovamenti
archeologici hanno dimostrato la natura "emporica" del primitivo centro
preurbano di Roma, trattandosi di un'area racchiusa da un lato dalla sponda
sinistra del fiume Tevere e dall'altro dai tre vicini colli dell'Aventino,
Palatino e Campidoglio, identificabile con il cosiddetto Foro Boario.⁴¹

I reperti più antichi, che appartengono alla media età del Bronzo, sono
quelli trovati nei pressi della chiesa di Sant'Omobono, sotto al colle del
Campidoglio, a ridosso dell'ansa del fiume Tevere nella zona del Foro
Boario (all'incrocio tra l'odierna via L. Petroselli e il Vico Jugario). Si
tratta di frammenti di ceramica appenninica, databili intorno al XIV-XIII
secolo a.C.⁴² e di ossa di animali. A partire da questo momento nuove
tracce di vita andranno a estendersi prima nell'area del foro romano, dove
sono stati trovati resti di insediamenti risalenti all'XI secolo a.C. e
corredi funerari risalenti al X secolo a.C. Qui si formò, infatti,
progressivamente nei pressi del guado del Tevere una struttura emporica
(orrea ) di scambio e approvvigionamento, sotto la protezione dell'Ercole
italico, protettore del bestiame transumante.⁴²

La fase protolaziale e le comunità albensi: X-IX secolo a.C.

Successivamente le testimonianze archeologiche si diffusero al vicino colle
Palatino, dove sono stati rinvenuti i resti di una necropoli (risalenti al
sempre al X secolo a.C.), nella sella compresa tra le due cime del colle,
il Germalus e il Palatium. E ancora sul Palatino sono stati trovati resti
di insediamenti che si riferiscono al IX secolo a.C.⁴³ . Attraverso lo
studio degli usi funerari dell'epoca, è stato rilevato che si è distinto
tra inumatori e inceneritori, tra il rito della inumazione e
dell'incinerazione. Questo testimonia che la popolazione non era
indifferenziata, ma esisteva già una primitiva differenza di classi.
L'incenerimento era praticato dalla classe più ricca, i patrizi. Mentre la
forma a capanna delle urne testimonierebbe la forma a capanne delle
abitazioni primitive.

Verso la nascita della città: VIII secolo a.C.

Un elemento di particolare rilievo nei ritrovamenti dell'area di S. Omobono
è dato dal fatto che insieme ai reperti del XIV secolo sono stati ritrovati
anche resti, di indubbia provenienza greca, risalenti all'VIII secolo,
quindi esattamente coincidenti con l'epoca della fondazione di Roma secondo
la tradizione letteraria latina.⁴⁴ Tale circostanza è pertanto una conferma
archeologica della realtà storica degli indizi che hanno poi contribuito a
generare la tradizione mitologica sulle origini leggendarie della città.

Diverse teorie e studi cercano di collegare questi reperti; si tratta di
ritrovamenti in un'area molto ristretta e che attestano la presenza di
abitati nella zona del Campidoglio, Foro, Palatino in un'età anche
antecedente a quella che la tradizione tramanda come data di fondazione
della città.

La tradizione che racconta che Roma fu fondata con un atto di volontà di
Romolo, sembra avere un fondamento di verità soprattutto in seguito alla
scoperta, a opera dell'archeologo italiano Andrea Carandini, di un'antica
cinta muraria (che potrebbe essere l'antico "muro di Romolo") costituita da
un muro a scaglie di tufo, con alla sommità incastri e tracce di una
palizzata e vallo risalente al 730 a.C., eretto sul Palatino nel versante
volto verso la Velia dietro la basilica di Massenzio alla base
nord-orientale del colle Palatino.⁴⁴

Tale cinta muraria potrebbe essere la conferma del tradizionale racconto
sulla fondazione di Roma⁴⁵ ed è quasi contemporanea a una fibula di bronzo
dell'VIII secolo, raffigurante un picchio che acceca Anchise, il padre di
Enea, punendolo per essersi unito a Venere. Secondo lo storico Tacito,
infatti, il "solco primigenio" tracciato da Romolo sul Palatino, primo
nucleo urbano della futura città di Roma, avrebbe incluso l'Ara massima di
Ercole invitto, monumento non solo già esistente attorno alla metà
dell'VIII secolo a.C.,²³ ma costituente uno dei quattro angoli della città
quadrata. E sempre Tacito aggiunge che il Campidoglio e la sottostante
piana del Foro romano furono aggiunti alla Roma quadrata da Tito Tazio.⁴⁶ .

Quest'ipotesi è stata ulteriormente confermata dalla scoperta nel 2005 di
un grande palazzo ad architettura a capanna nell'area del tempio di Vesta
che potrebbe essere il palazzo dei primi re di Roma. Muro, antico palazzo
reale e primo tempio di Vesta fanno parte di un complesso architettonico
risalente alla seconda metà dell'VIII secolo a.C. che sembra confermare
l'esistenza di un progetto architettonico ben preciso già nella seconda
metà dell'VIII secolo, data tradizionale della fondazione di Roma in questo
periodo.⁴⁷

Un altro gruppo di studiosi non ritiene che Roma sia nata da un atto di
fondazione, sul modello delle polis greche nel sud Italia e in Sicilia, ma
piuttosto che la fondazione della città storicamente debba attribuirsi a un
diffuso fenomeno di formazione dei centri urbani, presente in gran parte
dell'Italia centrale, e che nella fattispecie comprenda un periodo di
diversi secoli: dal XIV secolo al VII secolo a.C. La città si venne quindi
formando attraverso un fenomeno di sinecismo durato vari secoli,⁴⁸ che
vide, in analogia a quanto accadeva in tutta l'Italia centrale, la
progressiva riunione in un vero e proprio centro urbano degli insediamenti
dispersi sui vari colli. In quest'epoca infatti i sepolcreti collocati
negli spazi vuoti tra i primitivi villaggi furono abbandonati a favore di
nuove necropoli poste all'esterno dell'area cittadina, in quanto tali spazi
sono ora considerati parte integrante dello spazio urbano.

Ed è anche quello che verosimilmente può essere accaduto sul Palatino, che
inizialmente era composto da vari nuclei abitativi indipendenti (Palatium e
Cermalus) e che si concluse attorno alla metà dell'VIII secolo,
corrispondente alla tradizionale data di fondazione del 753 a.C. Il Romolo
della leggenda può essere stato, pertanto, il realizzatore della prima
unificazione di questi nuclei in un'entità unica. Nei due secoli
successivi, tale processo di unificazione fu probabilmente accelerato
dall'occupazione etrusca della città andando a includere ora i famosi
"sette colli".

Note

[1] Plutarco, Vita di Romolo, 12.2 da LacusCurtius
[2] Plutarco, Vita di Romolo, 3, 2.
[3] Strabone, Geografia, V, 3,2.
[4] Tito Livio, Ab Urbe condita libri, I, 1.
[5] Tito Livio, Ab Urbe condita libri, I, 2.
[6] Strabone, Geografia, V, 3,3.
[7] Sia Tito Livio (Ab urbe condita libri, I, 7) che Ovidio (I Fasti, I,
  470 e sgg.) narrano di una migrazione dalla città greca di Argo, guidata
  da Evandro.
[8] Livio, Ab Urbe condita libri, I, 3.
[9] Plutarco, Vita di Romolo, 3, 3.
[10] Plutarco, Vita di Romolo, 3, 4.
[11] Plutarco, Vita di Romolo, 4, 1.
[12] Varrone, De lingua latina, V, 54.
[13] Il Lupercale era uno dei luoghi più sacri dell'antica Roma e il suo
  recente ritrovamento (da confermare) sotto il palazzo di Augusto ha
  grande importanza storica e archeologica
[14] Livio, Ab Urbe condita libri, I, 4
[15] Plutarco, Vita di Romolo, 4, 2-3.
[16] Plutarco, Vita di Romolo, 3, 5-6.
[17] Livio, Ab Urbe condita libri, I, 4, 5-7: Ita velut defuncti regis
  imperio in proxima alluuie ubi nunc ficus Ruminalis est—Romularem vocatam
  ferunt—pueros exponunt. Vastae tum in his locis solitudines erant. Tenet
  fama cum fluitantem alveum, quo expositi erant pueri, tenuis in sicco
  aqua destituisset, lupam sitientem ex montibus qui circa sunt ad puerilem
  vagitum cursum flexisse; eam submissas infantibus adeo mitem praebuisse
  mammas ut lingua lambentem pueros magister regii pecoris invenerit—
  Faustulo fuisse nomen ferunt—ab eo ad stabula Larentiae uxori educandos
  datos. Sunt qui Larentiam volgato corpore lupam inter pastores vocatam
  putent; inde locum fabulae ac miraculo datum.
[18] Plutarco, Vita di Romolo, 7-8.
[19] Livio, Ab Urbe condita libri, I, 6.
[20] Plutarco, Vita di Romolo, 9, 5; 10, 1-3.
[21] Plutarco, Vita di Romolo, 9, 4; 11, 1.
[22] Velleio Patercolo, Historiae romanae ad M. Vinicium libri duo, Lib.
  I,8.
[23] Tito Livio, Ab Urbe condita libri, I, 7.
[24] Plutarco, Vita di Romolo, 2, 2.
[25] Plutarco, Vita di Romolo, 2, 4-8.
[26] Pietro De Francisci, Sintesi storica del diritto romano, p.33.
[27] Plutarco, Vita di Romolo, 1, 1.
[28] Plutarco, Vita di Romolo, 1, 2-3.
[29] Plutarco, Vita di Romolo, 2, 1.
[30] Plutarco, Vita di Romolo, 2, 3.
[31] Gentilizio Rumelna attestato dall'iscrizione sull'architrave della
  tomba 35 della Necropoli del Crocifisso del Tufo, a Orvieto. Iscrizione
  databile al VI secolo a.C.: Mi Velthurus Rumelnas.
[32] Franco Bampi, Il nome di Roma
[33] Filippo Coarelli, I santuari, il fiume, gli empori, vol. 13, pp.
  129-134.
[34] Massimo Pallottino, Origini e storia primitiva di Roma, pp. 61 e
  65-68.
[35] Filippo Coarelli, I santuari, il fiume, gli empori, vol. 13, pp.
  132-134. La via Salaria era destinata a trasportare il sale dal guado del
  Tevere (dove erano presenti dei depositi chiamati Salinae) alla Sabina,
  mentre la via Campana dalla foce raggiungeva, costeggiando la riva destra
  del fiume, il guado nei pressi del Foro Boario. Una Via era il
  prolungamento e completamento dell'altra, costituendone un sistema
  unitario.
[36] Livio, Periochae ab Urbe condita libri, 1.19 e 1.37; Eutropio,
  Breviarium ab Urbe condita, I, 6.
[37] Sesto Pompeo Festo, De verborum significatu, alla voce Septimontium
  vedi QUI.
[38] Theodor Mommsen, Storia di Roma, Vol. I, Cap. IV, par. 4
[39] Andrea Carandini, Roma il primo giorno, 2007, pp.22-24.
[40] Massimo Pallottino, Origini e storia primitiva di Roma, pp.63-64.
[41] Filippo Coarelli, I santuari, il fiume, gli empori, vol. 13, p. 127.
[42] Filippo Coarelli, I santuari, il fiume, gli empori, vol. 13, pp.
  135-136.
[43] Renato Peroni, Comunità e insediamento in Italia fra età del bronzo e
  prima età del ferro, in Storia dei Greci e dei Romani, vol. 13, Einaudi,
  2008, p. 11 ss.
[44] Carandini, 2007, Roma il primo giorno.
[45] Andrea Carandini Sulle orme di Schliemann a Roma: alle origini della
  Città e dello Stato su Archeologia viva, rivista bimestrale.
[46] Tacito, Annales, XII, 24.
[47] A. Carandini, "Palatino, Velia e Sacra via: paesaggi urbani attraverso
  il tempo'", in: Workshop di Archeologia Classica, Quaderni, 2004;
  Carandini, 2007, Roma il primo giorno.
[48] Massimo Pallottino, Origini e storia primitiva di Roma, Milano 1993,
  pp.130.

Bibliografia

Fonti primarie

- Dionigi di Alicarnasso, Antichità romane. QUI versione in internet
- Eutropio, Breviarium ab Urbe condita, IX.
- Livio, Ab Urbe condita libri. QUI versione latina in internet
- Plutarco, Vita di Romolo. QUI versione in internet
- Strabone, Geografia, V.
- Varrone, De lingua latina, V.
- Publio Virgilio Marone, Eneide.

Fonti storiografiche

- A.A. V.V., La grande Roma dei Tarquini, Roma, L'Erma di Bretschneider,
  1990, ISBN 88-7062-684-9.
- Giovanni Brizzi, Storia di Roma. 1.Dalle origini ad Azio, Bologna,
  Pàtron, 1997.
- Andrea Carandini, La nascita di Roma: dei, lari, eroi e uomini all'alba
  di una civiltà, Torino, 1998.
- Andrea Carandini, Roma il primo giorno, Roma-Bari, Laterza, 2007.
- Filippo Coarelli, I santuari, il fiume, gli empori, in Storia Einaudi dei
  Greci e dei Romani, vol.13, Milano 2008.
- Pietro De Francisci, Sintesi storica del diritto romano, Roma 1968.
- Werner Keller, La civiltà etrusca, Milano, Garzanti, 1984, ISBN
  88-11-76418-1.
- Theodor Mommsen, Storia di Roma antica, Firenze, Sansoni, 1972.
- Massimo Pallottino, Origini e storia primitiva di Roma, Milano, Rusconi,
  1993, ISBN 88-18-88033-0.
- Renato Peroni, Comunità e insediamento in Italia fra età del bronzo e
  prima età del ferro, in Storia dei Greci e dei Romani, vol. 13, Einaudi
  2008.
- M. Quercioli, Le mura e le porte di Roma, Newton Compton, Roma, 1982.

Voci correlate

- Ab Urbe condita
- Natale di Roma
- Gentes originarie
- Origo gentis Romanae
- Diritto romano

Età regia di Roma

Con il termine di età regia nella storia di Roma si fa riferimento al
periodo precedente l'istituzione della Repubblica, durante il quale Roma fu
retta da un sistema monarchico. Nulla di certo si sa su questo periodo,
poiché le fonti che ne parlano sono di parecchi secoli successive²
(repubblicana e imperiale)³ e hanno un taglio leggendario. Secondo la
tradizione, i re furono sette⁴ e gli estremi cronologici di questo periodo
sono il 753 a.C., anno della fondazione di Roma⁵ , e il 509 a.C., quando fu
detronizzato Tarquinio il Superbo e instaurata la Repubblica.⁶

Età regia

Per ogni aspetto della società regia (es. forma di governo, diritto,
religione, economia, cultura letteraria, artistica, ecc.) si rimanda alla
voce Civiltà romana. Vale la pena ricordare solo che il rex era, nella Roma
arcaica, il supremo magistrato, eletto - ad esclusione di Romolo, re in
virtù di fondatore della città - dai patres, i capifamiglia delle gentes
originarie, per reggere e governare la città. Non esistono riferimenti
riguardanti un principio ereditario nell'elezione dei primi quattro re
(latini), mentre per i successivi tre re (etruschi) fu stabilito un
principio di discendenza matrilineare.

Di conseguenza gli storici antichi ritennero che i re fossero scelti
tenendo conto delle loro virtù. Per gli storici antichi è difficile
definire i poteri dei re, a cui attribuiscono funzioni uguali a quelle dei
successivi consoli d'età repubblicana. Alcuni studiosi moderni hanno
ipotizzato che il potere supremo fosse del popolo e che il re fosse solo il
capo esecutivo, mentre per altri il sovrano aveva il potere assoluto,
mentre al Senato e al popolo rimaneva un ruolo secondario, di controllo. Le
insegne del potere del re erano dodici littori recanti fasci dotati di
asce, la sedia curule, toga rossa, le scarpe rosse e il diadema bianco sul
capo.

Presupponendo che il sovrano avesse avuto i poteri tradizionalmente
attribuiti a questa figura, egli sarebbe stato: capo con potere esecutivo,
comandante in capo dell'esercito, capo di Stato, pontefice massimo,
legislatore e giudice supremo. L'elezione dei re, avveniva con un processo
che prevedeva il coinvolgimento dell'interrex, del Senato, dei Comizi
Curiati, come anche dei sacerdoti che dovevano determinare la volontà degli
dei tramite l'interpretazione degli auspici. In teoria era il popolo romano
a eleggere i propri re, ma in realtà il Senato aveva un ruolo molto
importante nel controllare questo processo.

Il re aveva inoltre funzioni sacrali, rappresentando Roma e il suo popolo
di fronte agli dei. Come tale egli aveva il controllo sul calendario. Tali
funzioni rimasero anche dopo la fine della monarchia nella figura del Rex
Sacrorum.

I primi quattro re

I primi quattro re della tradizione romana (Romolo, Numa Pompilio,⁷ Tullo
Ostilio⁸ e Anco Marzio⁹ ), di origine latina e sabina, coprono un periodo
di 137 anni nel corso dei quali viene posta la nascita della città e di
molte delle sue usanze/istituzioni. Gli stessi re sembrano ricalcare, nella
loro descrizione e negli atti loro attribuiti, un preciso ruolo secondo
questo schema: vi è il fondatore, istitutore della regalità e dello Stato,
il sacerdote, istitutore della religione romana, il guerriero, artefice
dell'espansione militare, e il mercante, artefice della prosperità e della
"guerra giusta".

Romolo (753 - 716 a.C.)

Secondo la tradizione, Romolo fu il primo re di Roma e il fondatore eponimo
della città.¹⁰ ¹¹ ¹² Di origini latine, figlio del dio Marte e di Rea
Silvia,¹² ¹³ figlia di Numitore,¹⁴ re di Alba Longa, secondo la tradizione
fondò Roma,¹⁵ tracciandone il confine sacro, il pomerio, il 21 aprile 753
a.C.¹⁶ In tale occasione uccise il fratello gemello Remo, reo di aver
varcato in armi il sacro confine.¹⁶ ¹⁷ Una volta costruita la città sul
colle Palatino, egli invitò criminali, schiavi fuggiti, esiliati e altri
reietti a unirsi a lui con la promessa del diritto d'asilo. Così facendo
Romolo popolò Roma, rapendo le donne ai vicini Sabini della città di Cures,
così da dare mogli ai suoi uomini (vedi ratto delle sabine e Tarpea).¹⁸ Ciò
provocò una guerra tra questi due popoli, che si concluse con una
alleanza,¹⁹ tanto che i Sabini si insediarono sul colle Quirinale con il
loro re, Tito Tazio, il quale condivise con Romolo il potere.²⁰ ²¹

Romolo divise il popolo tra coloro che potevano combattere e coloro che non
potevano farlo.²² Scelse i più nobili tra i cittadini per formare il
Senato,²³ facendo sì che i loro discendenti costituissero l'élite nobiliare
della futura Repubblica.²⁴ Egli istituì anche i Comizi curiati, ai quali
spettava il compito di ratificare, tra le altre cose, le leggi. Istituì
anche gli auguri. Romolo condusse, inoltre, diverse guerre di conquista
contro le città di Fidene e Veio.²⁵ ²⁶

A lui risale la divisione della popolazione patrizia nelle tribù dei
Tities, dei Ramnes e dei Luceres, che erano a loro volta suddivise in dieci
curie,²⁷ le quali dovevano in caso di pericolo fornire all'esercito romano
un contingente militare costituito da cento fanti e dieci cavalieri, per un
totale complessivo di 3.000 fanti e 300 cavalieri.²² ²⁸ Dopo aver regnato
40 anni, Romolo, secondo la leggenda, fu rapito in cielo durante una
tempesta. Secondo i suoi stessi desideri, una volta morto fu divinizzato²⁹
nella figura di Quirino, dio sabino venerato sul Quirinale.³⁰ ³¹

Numa Pompilio (715 - 673 a.C.)

Numa, il "re sacerdote", probabilmente di origine sabina, fu il secondo re
di Roma⁷ e il suo regno di 43 anni³² fu prospero e pacifico (non intraprese
infatti nessuna guerra³² ). Riformò il calendario, basandolo sull'anno
solare e stabilendo che durasse 12 mesi (in giorni fasti e nefasti)³³
anziché 10 come era stato fino ad allora, istituì diversi rituali
religiosi³² ³⁴ e i collegi sacerdotali dei Flamini, dei Pontefici, dei
Salii³³ e delle Vestali.³⁵ Numa organizzò Roma e l'area circostante in
distretti per rendere più facile l'amministrazione. A lui è anche
attribuita l'organizzazione delle prime associazioni professionali di Roma.
Fece costruire numerosi templi,³² tra cui i templi di Vesta e Giano.³⁵ ³⁶
Secondo la tradizione, durante il suo regno cadde dal cielo lo scudo di
Marte con sopra scritto il destino di Roma. Numa ordinò che ne fossero
fatte 11 copie, che divennero oggetti sacri e di venerazione per i Romani.
Morì per cause naturali.³²

Tullo Ostilio (673 - 641 a.C.)

Tullo Ostilio, il "re guerriero", fu il terzo sovrano di Roma.⁸ ³⁷ Regnò 32
anni,³⁷ costruì la Curia, sede delle riunioni del Senato, e guerreggiò
contro Fidene,³⁷ ³⁸ Veio³⁷ e Alba Longa che distrusse,³⁷ come tramandato
nell'episodio dello scontro tra Orazi e Curiazi,³⁹ ⁴⁰ conquistandola e
deportandone la popolazione a Roma,⁴¹ sul Celio, ingrandendo così la stessa
città di Roma.³⁷ Fece addirittura un'altra guerra contro i Sabini. Fu così
bellicoso, avendo istituito tutto quanto riguarda la disciplina militare e
l'arte della guerra,⁸ e così poco rispettoso degli dei che, stando alla
tradizione, fu ucciso da un fulmine³⁷ ⁴² che bruciò lui e la sua casa.

Anco Marzio (640 - 616 a.C.)

Anco Marzio, il "re mercante" fu il quarto re di Roma.⁹ ⁴³ Era
probabilmente il nipote di Numa Pompilio da parte di figlia⁹ e quindi di
origine sabina. Regnò 24 anni.⁴³ ⁴⁴ Fortificò il colle Gianicolo e si
scontrò coi Latini⁴³ ⁴⁵ ⁴⁶ a Medullia, deportando gli sconfitti nell'area
dell'Aventino.⁴³ ⁴⁶ Fondò Ostia⁴³ ⁴⁵ ⁴⁶ alla foce del Tevere,⁴⁷ costruì il
ponte Sublicio (il primo sul Tevere),⁴⁷ la prima prigione di Roma sul
Campidoglio e la prima salina e promosse i commerci. Ristabilì le cerimonie
istituite da Numa.⁴⁸ Istituì il collegio sacerdotale dei Feziali. Con lui
la città si ingrandì e diverse città si allearono con Roma. Morì per cause
naturali.⁴³ A lui è fatta risalire la fondazione della plebe.

I Tarquini

Ai primi re autoctoni, successero re dai nomi etruschi, i Tarquini,
indicando in tal modo come negli ultimi 106 anni dell'età monarchica, Roma
fosse venuta a trovarsi sotto l'influenza dei potenti vicini
settentrionali, gli Etruschi, in quel momento all'apogeo della loro
potenza. Con la cacciata dell'ultimo re etrusco, si ha l'instaurarsi del
sistema repubblicano.

Tarquinio Prisco (616 - 579 a.C.)

Quinto re di Roma fu Tarquinio Prisco,⁴⁹ ⁵⁰ etrusco di nascita ma greco di
origine (Corinto).⁵⁰ ⁵¹ ⁵² Dopo essere emigrato a Roma, fu adottato da Anco
Marzio. Regnò 37/38 anni,⁴⁹ ⁵³ periodo durante il quale potenziò la
cavalleria dell'esercito aumentandone le centurie⁵⁴ e combatté i Sabini,⁴⁹
i Latini⁵⁵ ⁵⁶ e gli stessi Etruschi delle dodici città.⁵⁷ Raddoppiò (o
comunque aumentò⁵⁴ ) il numero dei senatori, portandolo da 100 a 200
membri.⁴⁹ ⁵⁶ Grazie ai tesori conquistati in guerra, eresse molti
monumenti, tra i quali il Circo Massimo,⁴⁹ ⁵⁵ ⁵⁶ le mura⁴⁹ ⁵⁵ ⁵⁶ e la
Cloaca Massima,⁴⁹ ⁵⁵ ⁵⁶ permettendo lo sviluppo della zona del Foro. Avviò
la costruzione del tempio di Giove Capitolino sul Campidoglio.⁴⁹ Tarquinio
Prisco introdusse gli usi tipicamente etruschi delle insegne regali⁵²
(anelli,⁵⁸ scettro, paludamentum,⁵⁸ trabea,⁵⁸ sella curule,⁵⁸ faleree,⁵⁸
toga pretesta⁵⁸ e fasci littori⁵² ⁵⁸ ). Per primo trionfò sopra una
quadriga dorata, con una toga riccamente decorata ed una tunica palmata
(con disegni di foglie di palma).⁵⁸ Istituì per primo anche i giochi
pubblici (ludi Romani).⁴⁹ Morì assassinato in una congiura ordita dai figli
di Anco Marzio.⁴⁹ ⁵³

Servio Tullio (578 - 535 a.C.)

Sesto re di Roma fu l'etrusco Servio Tullio, la cui madre era di nobili
origini, ma poi resa schiava.⁵⁹ ⁶⁰ ⁶¹ Fu genero di Tarquinio Prisco e regnò
43/44 anni,⁶² durante i quali riformò l'esercito, rendendolo accessibile
alla plebe. Assoggettò i Sabini⁵⁹ e si scontrò con le città etrusche di
Veio,⁶³ Caere e Tarquinia e modificò la tradizionale ripartizione delle
tribù romane su base gentilizia, introducendo il principio del censo,⁵⁹
dividendo tutti i cittadini e gli abitanti di Roma per patrimonio, dignità,
età, mestiere e funzione,⁶⁴ così da creare cinque classi
sociali-economiche⁶³ (Comizi centuriati). Primo fra tutti fece il
censimento,⁶⁴ contando tra gli 80.000⁶⁵ -83.000 cittadini romani, compresi
quelli delle campagne.⁵⁹ ⁶⁵

Creò poi quattro nuove tribù urbane (Suburbana, Palatina, Esquilina,
Collina) e diciassette tribù rustiche (extra-urbane), dando così vita ai
Comizi tributi. Ampliò il pomerium⁶⁵ ed annesse alla città di Roma i colli
Quirinale,⁶⁵ Viminale⁶⁵ ed Esquilino.⁵⁹ ⁶⁵ Avrebbe costruito, insieme ai
Latini, il tempio di Diana sul colle Aventino.⁶³ ⁶⁵ Eresse numerosi templi
mirando a rendere Roma il principale centro spirituale della regione. Scavò
un ampio fossato intorno alle cosiddette "mura serviane"⁵⁹ (che sembra
siano state iniziate dal predecessore, Tarquinio Prisco⁵⁹ ), che cingevano
tutti i sette colli. Fu assassinato in un colpo di Stato in cui era
coinvolta la figlia Tullia⁶⁶ e suo marito Lucio Tarquinio, detto "il
Superbo",⁵⁹ ⁶² che salì sul trono.⁶⁷ Di lui abbiamo notizia anche dalla
tomba François a Vulci, con il nome di Macstarna.

Tarquinio il Superbo (535 - 509 a.C.)

Settimo e ultimo re di Roma fu l'etrusco Tarquinio il Superbo,¹ ⁴ ⁵² figlio
di Tarquinio Prisco⁵² e genero di Servio Tullio.⁶⁸ Regnò 25 anni, senza
aver ricevuto ordine né dal Senato, né dal popolo romano.⁶⁹ Negò la
sepoltura al predecessore e si scontrò vittoriosamente con le città vicine
di Ocricoli (di origine sabina),⁷⁰ Gabii⁷⁰ ⁷¹ (di origine latina) e Suessa
Pometia (occupata dai Volsci).⁴ ⁷⁰ ⁷² Fece pace con i vicini Etruschi⁴ ed
eresse (o completò) il tempio di Giove Ottimo Massimo sul Campidoglio.⁴ ⁷²
⁷³ La tradizione storiografica repubblicana vuole che il suo fosse un regno
fatto di omicidi, violenze e terrore,⁷⁴ al termine del quale la monarchia
(vista in maniera estremamente negativa dai sostenitori della repubblica)
venne abolita, imputata come causa di tutti i mali interni di Roma
all'epoca e sostituita dalla Res Publica. Anche per questi motivi gli venne
affibbiato il soprannome di "Superbo" per differenziarlo dal padre.¹
Tarquinio annullò anche molte riforme costituzionali fatte dai suoi
predecessori. Distrusse anche diversi santuari e altari sabini.

Si racconta che mentre egli stava assediando la città dei Rutuli di Ardea,⁴
⁷⁰ il figlio Sesto Tarquinio, abusò della nobile ed onestissima Lucrezia
(moglie di Lucio Tarquinio Collatino), che per la vergogna si suicidò.⁴ ⁷⁵
⁷⁶ ⁷⁷ Il marito Collatino, il padre Tricipitino e l'amico Lucio Giunio
Bruto (anch'egli imparentato con i Tarquini), convinsero i Romani a
ribellarsi e a rovesciare la monarchia nel 509 a.C., abbandonando il re e
chiudendogli in faccia le porte della città.⁴ ⁷⁶ ⁷⁸ ⁷⁹

Il Superbo tentò in seguito, sostenuto dagli alleati etruschi, di rientrare
in città per ben quattro volte, ma tutte le volte subì una sconfitta.
Assieme al lucumone di Chiusi⁵² sconfisse i Romani (che a loro volta
inventarono delle note leggende perché non risultassero degli sconfitti,
bensì dei sottomessi coraggiosi e forti; es. Orazio Coclite, Muzio Scevola,
Clelia), ma il lucumone gli impedì di restaurare il suo trono e così a Roma
fu istituita la Repubblica (509 a.C.). I primi consoli furono proprio Lucio
Giunio Bruto e Lucio Tarquinio Collatino.⁸⁰

E così a Roma la monarchia era durata 243 anni sotto sette re, quando la
stessa città non aveva possedimenti oltre le 15 miglia.⁴

Altri re di Roma

La tradizione ricorda che i re furono sette, non citando tra questi Tito
Tazio, re dei Sabini del Quirinale, che pure fu associato a Romolo
nell'unione tra i due popoli, e quindi regnò su Roma, anche se per un solo
anno. La tradizione gli attribuisce alcuni atti normativi (lex regia), ma
sempre riconducibili anche a Romolo. Era imparentato con lui il secondo re,
Numa Pompilio, che ne aveva sposato la figlia. Altro nome apocrifo è quello
di Mastarna, che però, secondo gli studi dell'imperatore Claudio è da
identificare con lo stesso Servio Tullio.

Note

[1] Floro, Epitoma de Tito Livio bellorum omnium annorum DCC, I, 7.1.
[2] Secondo la tradizione, i Galli guidati da Brenno calarono su Roma e la
  saccheggiarono dopo la vittoria dell'Allia nel 390 a.C. (secondo Varrone,
  stando a Polibio 386/387 a.C.). Alla devastazione non scampò la maggior
  parte dei documenti contemporanei all'epoca regia riguardanti la stessa,
  mentre la restante documentazione venne persa col tempo o rubata. Tutti i
  dati riguardanti i re devono quindi essere adeguatamente ponderati.[Isaac
  Asimov, Asimov's Chronology of the World, New York, HarperCollins, 1991,
  pag. 69]
[3] Di questo periodo parlano soprattutto Tito Livio nei primi della sua Ab
  Urbe condita, Plutarco in molte delle sue Vite Parallele e Dionigi di
  Alicarnasso nella sua opera Antichità romane. Ma anche in altri autori si
  trovano racconti riguardanti questa fase della storia di Roma
[4] Eutropio, Breviarium ab Urbe condita, I, 8.
[5] La futura caput mundi nacque secondo la tradizione (confermata in
  questi ultimi anni dalle scoperte archeologiche) sul colle Palatino,
  luogo strategicamente importante perché facilmente difendibile e perché
  permetteva di dominare la fertile pianura circostante e il guado del
  fiume Tevere (tra l'altro navigabile)
[6] La cronologia della monarchia romana fu codificata da Marco Terenzio
  Varrone e abbraccia un periodo di 243 anni, che è un periodo più lungo di
  quello di qualsiasi dinastia storicamente documentata e presenta una
  media straordinaria di regno per ognuno dei sette monarchi di oltre 35
  anni. Questa cronologia è stata fortemente discussa e criticata dagli
  studiosi moderni
[7] Floro, Epitoma de Tito Livio bellorum omnium annorum DCC, I, 2.1.
[8] Floro, Epitoma de Tito Livio bellorum omnium annorum DCC, I, 3.1.
[9] Floro, Epitoma de Tito Livio bellorum omnium annorum DCC, I, 4.1.
[10] Plutarco, Vita di Romolo, 23, 1-3.
[11] Eutropio, Breviarium ab Urbe condita, I, 1.
[12] Floro, Epitoma de Tito Livio bellorum omnium annorum DCC, I, 1.1.
[13] Plutarco, Vita di Romolo, 12, 3-5.
[14] Livio, Periochae ab Urbe condita libri, 1.3.
[15] Livio, Periochae ab Urbe condita libri, 1.5.
[16] Tito Livio, Ab Urbe condita libri, I, 7.
[17] Floro, Epitoma de Tito Livio bellorum omnium annorum DCC, I, 1.8.
[18] Plutarco, Vita di Romolo, 14, 2-6; Livio, Ab Urbe condita libri, I, 9.
[19] Livio, Periochae ab Urbe condita libri, 1.7.
[20] Tito Livio, Ab Urbe condita libri, I, 12-13; Plutarco, Vita di Romolo,
  17-19.
[21] Floro, Epitoma de Tito Livio bellorum omnium annorum DCC, I, 1.12-14.
[22] Plutarco, Vita di Romolo, 13, 1.
[23] Livio, Periochae ab Urbe condita libri, 1.6.
[24] Plutarco, Vita di Romolo, 13, 2-3; Livio, Ab Urbe condita libri, I, 8;
  Eutropio, Breviarium ab Urbe condita, I, 2.
[25] Livio, Periochae ab Urbe condita libri, 1.10.
[26] Floro, Epitoma de Tito Livio bellorum omnium annorum DCC, I, 1.11.
[27] Livio, Ab Urbe condita libri, I, 13.
[28] Grant, The History of Rome, p. 22; Boak, A History of Rome to 565 AD,
  p. 69; W.Scheidel, Measuring Sex, Age and Death in the Roman Empire, in
  Journal of Roman Archaeology Supplementary series no. 21, capitolo 3,
  1996.
[29] Livio, Periochae ab Urbe condita libri, 1.11.
[30] Plutarco, Vita di Romolo, 27-29; Livio, Ab Urbe condita libri, I, 15.
[31] Floro, Epitoma de Tito Livio bellorum omnium annorum DCC, I, 1.16-18.
[32] Eutropio, Breviarium ab Urbe condita, I, 3.
[33] Floro, Epitoma de Tito Livio bellorum omnium annorum DCC, I, 2.2.
[34] Livio, Periochae ab Urbe condita libri, 1.12.
[35] Floro, Epitoma de Tito Livio bellorum omnium annorum DCC, I, 2.3.
[36] Livio, Periochae ab Urbe condita libri, 1.13.
[37] Eutropio, Breviarium ab Urbe condita, I, 4.
[38] Floro, Epitoma de Tito Livio bellorum omnium annorum DCC, I, 3.6-7.
[39] Livio, Periochae ab Urbe condita libri, 1.14-16.
[40] Floro, Epitoma de Tito Livio bellorum omnium annorum DCC, I, 3.3-5.
[41] Floro, Epitoma de Tito Livio bellorum omnium annorum DCC, I, 3.9.
[42] Livio, Periochae ab Urbe condita libri, 1.17.
[43] Eutropio, Breviarium ab Urbe condita, I, 5.
[44] Livio, Periochae ab Urbe condita libri, 1.35.
[45] Livio, Periochae ab Urbe condita libri, 1.18.
[46] Livio, Periochae ab Urbe condita libri, 1.32.
[47] Floro, Epitoma de Tito Livio bellorum omnium annorum DCC, I, 4.2.
[48] Livio, Periochae ab Urbe condita libri, 1.33.
[49] Eutropio, Breviarium ab Urbe condita, I, 6.
[50] Floro, Epitoma de Tito Livio bellorum omnium annorum DCC, I, 5.1.
[51] Livio, Periochae ab Urbe condita libri, 1.36.
[52] Strabone, Geografia, V, 2,2.
[53] Livio, Periochae ab Urbe condita libri, 1.38.
[54] Floro, Epitoma de Tito Livio bellorum omnium annorum DCC, I, 5.2.
[55] Livio, Periochae ab Urbe condita libri, 1.19.
[56] Livio, Periochae ab Urbe condita libri, 1.37.
[57] Floro, Epitoma de Tito Livio bellorum omnium annorum DCC, I, 5.5.
[58] Floro, Epitoma de Tito Livio bellorum omnium annorum DCC, I, 5.6.
[59] Eutropio, Breviarium ab Urbe condita, I, 7.
[60] Livio, Periochae ab Urbe condita libri, 1.39.
[61] Floro, Epitoma de Tito Livio bellorum omnium annorum DCC, I, 6.1.
[62] Livio, Periochae ab Urbe condita libri, 1.41.
[63] Livio, Periochae ab Urbe condita libri, 1.21.
[64] Floro, Epitoma de Tito Livio bellorum omnium annorum DCC, I, 6.3.
[65] Livio, Periochae ab Urbe condita libri, 1.40.
[66] Floro, Epitoma de Tito Livio bellorum omnium annorum DCC, I, 7.3.
[67] Livio, Periochae ab Urbe condita libri, 1.22-23.
[68] Livio, Periochae ab Urbe condita libri, 1.22.
[69] Livio, Periochae ab Urbe condita libri, 1.42.
[70] Floro, Epitoma de Tito Livio bellorum omnium annorum DCC, I, 7.5.
[71] Livio, Periochae ab Urbe condita libri, 1.26 e 1.45.
[72] Livio, Periochae ab Urbe condita libri, 1.44.
[73] Livio, Periochae ab Urbe condita libri, 1.27.
[74] Floro, Epitoma de Tito Livio bellorum omnium annorum DCC, I, 7.4.
[75] Livio, Periochae ab Urbe condita libri, 1.29.
[76] Livio, Periochae ab Urbe condita libri, 1.49.
[77] Floro, Epitoma de Tito Livio bellorum omnium annorum DCC, I, 7.11.
[78] Livio, Periochae ab Urbe condita libri, 1.30.
[79] Floro, Epitoma de Tito Livio bellorum omnium annorum DCC, I, 9.1.
[80] Livio, Periochae ab Urbe condita libri, 1.50.

Bibliografia

Fonti primarie
- Appiano di Alessandria, Storia romana. QUI
- Dione, Storia romana. QUI
- Diodoro Siculo, Bibliotheca historica, libri IX-XIII QUI
- Dionigi di Alicarnasso che trovi QUI versione internet
- Eutropio, Breviarium historiae romanae (testo latino), I .
- Floro, Epitoma de Tito Livio bellorum omnium annorum DCC (testo latino),
  I .
- Livio,
  + Ab Urbe condita libri (testo latino) ;
  + Periochae (testo latino) .
- Polibio, Storie.
- Plutarco, Vita di Romolo e Vita di Numa.
- Strabone, Geografia, V (Italia).
- Zosimo, Storia nuova, I.
Fonti storiografiche moderne
- A.A. V.V., Storia Einaudi dei Greci e dei Romani, Roma in Italia, vol.13,
  Milano, Einaudi, 2008.
- A.A. V.V., Atlante storico, Novara, De Agostini, 1979.
- A.A. V.V., Nuovo atlante storico, Novara, De Agostini, 1997, ISBN
  88-415-3698-5.
- A.A. V.V., Atlante storico, Milano, Geo Mondadori, 2000, ISBN
  88-04-48721-6.
- A.A. V.V., Atlante enciclopedico Touring: volume 4, storia antica e
  medievale, Milano, Touring Club Italiano, 1989, ISBN 88-365-0301-2.
- A.A. V.V., L'Italia storica, Milano, Touring Club Italiano, 1961.
- A.A. V.V., I Greci in Occidente, Milano, Bompiani, 1996, ISBN
  88-452-2821-5.
- A.A. V.V., La grande Roma dei Tarquini, Roma, L'Erma di Bretschneider,
  1990, ISBN 88-7062-684-9.
- Diana Bowder, Dizionario dei personaggi dell'antica Roma, Roma, Newton
  Compton, 1990.
- Giovanni Brizzi, Storia di Roma. 1.Dalle origini ad Azio, Bologna,
  Pàtron, 1997.
- Andrea Carandini, Roma il primo giorno, Roma-Bari, Laterza, 2007.
- Decio Cinti, Dizionario mitologico, Milano, Sonzogno, 1998.
- (EN) Peter Connolly, Greece and Rome at War, Londra, Greenhill books,
  1998, ISBN 1-85367-303-X.
- (EN) Nick Constable, Historical atlas of ancient Rome, New York,
  Checkmark Books, 2003, ISBN 0-8160-5331-6.
- T.Cornell J.Matthews, Atlante del mondo romano, Novara, De Agostini,
  1982.
- Renato Del Ponte, I Liguri, etnogenesi di un popolo, Genova, ECIG, 1999,
  ISBN 88-7545-832-4.
- Augusto Fraschetti, Romolo, il fondatore, Roma-Bari, Laterza, 2002.
- Emilio Gabba, Dionigi e la storia di Roma arcaica, Bari, Edipuglia, 1996.
- Paolo Giannini, Centri etruschi e romani dell'Etruria meridionale, Grotte
  di Castro (VT), Ceccarelli.
- Werner Keller, La civiltà etrusca, Milano, Garzanti, 1984, ISBN
  88-11-76418-1.
- Venceslas Kruta & Valerio Massimo Manfredi, I Celti in Italia, Milano,
  Mondadori, 1999, ISBN 88-04-43640-9.
- Valerio Massimo Manfredi & L.Malnati, Gli Etruschi in val padana, Milano,
  Mondadori, 2003, ISBN 88-04-51296-2.
- (EN) Philip Matyszak, Chronicle of the roman republic: the rulers of
  ancient Rome from Romulus to Augustus, Londra & New York, Thames and
  Hudson, 2003, ISBN 0-500-05121-6.
- Theodor Mommsen, Storia di Roma antica, Firenze, Sansoni, 1972.
- Massimo Pallottino, Origini e storia primitiva di Roma, Milano, Rusconi,
  1993, ISBN 88-18-88033-0.
- Enrico Pellegrini, Tra natura e archeologia: l'altra maremma e gli
  Etruschi, Pitigliano (GR), Laurum, 2002.
- André Piganiol, Le conquiste dei Romani, Milano, Il Saggiatore, 1989,
  ISBN 88-04-32321-3.
- (EN) Chris Scarre, Historical atlas of ancient Rome, Londra & New York,
  The Penguin, 1995, ISBN 0-14-051329-9.
- Howard H. Scullard, Storia del mondo romano, Milano, Rizzoli, 1992, ISBN
  88-17-11903-2.
- Marta Sordi, Scritti di storia romana, Milano, Vita e Pensiero, 2002,
  ISBN 88-343-0734-8.
- Romolo A. Staccioli, Storia e civiltà degli Etruschi, Roma, Newton
  Compton, 1984.
- Mario Torelli, Storia degli Etruschi, Bari, Laterza, 1997, ISBN
  88-420-5222-1.

Voci correlate

- Rex (Roma antica)
- Arte romana arcaica
- Gentes originarie
- lex regia
- Economia della Roma regia

Altri progetti

- Wikimedia Commons contiene immagini o altri file su Età regia di Roma

Impero romano

L'Impero romano è lo Stato romano consolidatosi nell'area euro-mediterranea
tra il I secolo a.C. e il V secolo d.C.

Le due date che generalmente identificano l'inizio e la fine di un'entità
statuale unica sono il 27 a.C., primo anno del principato di Ottaviano, con
il conferimento del titolo di Augusto, e il 395, allorquando, alla morte di
Teodosio I, l'impero viene suddiviso in una pars occidentalis e in una
orientalis. L'Impero romano d'Occidente si fa terminare per convenzione nel
476, anno in cui Odoacre depone l'ultimo imperatore legittimo, Romolo
Augusto. La vita dell'Impero romano d'Oriente si protrarrà invece fino al
momento della conquista di Costantinopoli da parte degli Ottomani nel 1453.

Nella sua massima espansione, l'Impero si estendeva, in tutto o in parte
sui territori degli odierni stati di: Portogallo, Spagna, Andorra, Francia,
Monaco, Belgio, Paesi Bassi (regioni meridionali), Regno Unito
(Inghilterra, Galles, parte della Scozia), Irlanda (piccola parte della
costa orientale), Lussemburgo, Germania (regioni meridionali e
occidentali), Svizzera, Austria, Liechtenstein, Ungheria, Italia, Vaticano,
San Marino, Malta, Slovenia, Croazia, Bosnia ed Erzegovina, Serbia,
Montenegro, Kosovo, Albania, Macedonia, Grecia, Bulgaria, Romania,
Moldavia, Ucraina (parte costiera sud-occidentale con Isola dei Serpenti e
Podolia), Turchia, Russia, Cipro, Siria, Libano, Iraq, Armenia, Georgia,
Iran, Azerbaigian, Israele, Giordania, Palestina, Egitto, Sudan, (piccola
parte e per limitato periodo di tempo), Libia, Tunisia, Algeria, Marocco e
Arabia Saudita (piccola parte). In totale, 53 dei 196 Stati riconosciuti
nel mondo, più 3 parzialmente riconosciuti.

Pur non essendo il più vasto impero mai esistito, spettando tale primato
innanzitutto, per grandezza in km², all'Impero Britannico e per continuità
territoriale all'Impero Mongolo, quello di Roma è considerato il più grande
per gestione e qualità del territorio, organizzazione socio-politica, e per
l'importante segno lasciato nella storia dell'umanità. In tutti i territori
sui quali estesero i propri confini i romani costruirono città, strade,
ponti, acquedotti, fortificazioni, esportando ovunque il loro modello di
civiltà e al contempo assimilando le popolazioni e civiltà assoggettate, in
un processo così profondo che per secoli ancora dopo la fine dell'impero
queste genti continuarono a definirsi romane. La civiltà nata sulle rive
del Tevere, cresciuta e diffusasi in epoca repubblicana ed infine
sviluppatasi pienamente in età imperiale, è alla base della civiltà
occidentale.

Durante il medioevo e anche in seguito numerose Nazioni aspirarono a
divenire eredi dell'Impero romano o si rifecero ad esso, come l'Impero di
Carlo Magno, il Sacro Romano Impero e più tardi l'Impero di Napoleone in
Occidente o l'Impero serbo, l'Impero latino, l'Impero russo e, anche se
solo in parte, l'Impero ottomano in Oriente. Queste entità continuarono ad
usare i titoli adottati dall'Impero romano, così come le istituzioni
politiche, sociali e giuridiche delle democrazie occidentali si ispirano a
Roma ed alla sua storia millenaria.

Definizione e concetto di Impero romano

Le due date indicate come inizio (27 a.C.) e fine (395 d.C.) convenzionali
di un Impero romano unitario, come spesso accade nelle definizioni dei
periodi storici, sono puramente arbitrarie. In particolare per tre ragioni:
sia perché non vi fu mai una vera e propria fine formale della Res publica
Romana, le cui istituzioni non furono mai abolite, ma semplicemente persero
il potere effettivo a vantaggio dell'imperatore;² sia perché nei 422 anni
tra esse compresi si alternarono due fasi caratterizzate da forme di
organizzazione e legittimazione del potere imperiale profondamente diverse,
il Principato e il Dominato; sia perché anche dopo la divisione dell'impero
le due parti continuarono a sopravvivere, l'una sino alla deposizione
dell'ultimo Cesare d'Occidente Romolo Augusto nel 476 (o più precisamente
fino al 480, anno della morte del suo predecessore, Giulio Nepote, che si
considerava ancora imperatore), l'altra perpetuandosi per ancora un
millennio in quell'entità nota come Impero bizantino. L'anno 476 è stato
inoltre convenzionalmente considerato come data di passaggio tra età antica
e Medioevo.

Se per alcuni - e in parte per gli stessi antichi - già l'assunzione nel 49
a.C. della dittatura da parte di Gaio Giulio Cesare può segnare la fine
della Repubblica e l'inizio di una nuova forma di governo (tanto che il
nome stesso di caesar divenne titolo e sinonimo di imperatore), è anche
vero che per essi l'impero di Roma esisteva già da tempo, da quando cioè la
città repubblicana aveva iniziato a legare a sé i territori conquistati
sotto forma di province, estendendo su di esse il proprio imperium, cioè
l'autorità politico-militare dei propri magistrati (ciò accadde a partire
dalla Sicilia, nel 241 a.C.).

Il 31 a.C. invece (anno in cui la flotta romana comandata dal generale
Marco Vipsanio Agrippa sconfisse quella egiziana guidata da Marco Antonio e
Cleopatra presso Azio, in Grecia, segnando la fine del secondo triumvirato
e la definitiva sconfitta dell'unico vero avversario di Ottaviano per il
predominio a Roma) rappresenta l'inizio effettivo del potere di Augusto,
ponendo infatti fine a quella lunga serie di guerre civili che avevano
segnato nell'ultimo secolo la crisi della Repubblica. In breve tempo,
Ottaviano divenne arbitro e padrone dello Stato: inaugurò nel 27 a.C. la
definitiva forma del suo principato e governò pur senza detenere nessuna
carica, con una formula di primus inter pares, pater patriae (nel 2 a.C.),³
princeps e, soprattutto, augustus, titolo onorifico conferitogli in
quell'anno dal Senato, per indicare il carattere sacrale e propiziatorio
della sua persona. È vero anche che Augusto ebbe pieni poteri solo nel 12
a.C., quando divenne Pontefice Massimo. Durante l'anarchia militare
infatti, quando alla guida di Roma c'erano due imperatori, quello che aveva
più potere era quello che ricopriva anche la carica di Pontefice Massimo.

In realtà, però, la denominazione di imperium ha un senso più generale di
quello a noi familiare: è Tito Flavio Vespasiano il primo ad assumere la
carica formale di Imperator. Prima di Vespasiano, il titolo di Imperator
era attribuito semplicemente al comandante in capo dell'esercito romano,
che doveva essere acclamato come tale dalle sue truppe sul campo, solo in
quel caso era imperator e deteneva il diritto ad inoltrare richiesta di
trionfo al Senato che era libero di accordargliela o rifiutargliela.
Ottaviano, del resto, rispettò formalmente le istituzioni repubblicane,
ricoprendo diverse cariche negli anni che lo portarono comunque ad ottenere
un potere tale, che nessun altro uomo prima di lui a Roma aveva mai
ottenuto.

La vita politica, economica e sociale durante i primi secoli dell'Impero
gravitava attorno all'Urbe. Roma era la sede dell'autorità imperiale e
dell'amministrazione, principale luogo di scambio commerciale tra Oriente
ed Occidente oltre ad essere di gran lunga la più popolata città del mondo
antico con circa un milione di abitanti; per questo migliaia di persone
affluivano quotidianamente nella capitale via mare e via terra,
arricchendola di artisti e letterati provenienti da tutte le regioni
dell'Impero.

Esisteva una netta differenza tra il vivere a Roma o nelle province: gli
abitanti della capitale godevano di privilegi ed elargizioni, mentre il
peso fiscale si riversava più pesantemente sulle province. Anche tra città
e campagna, ovviamente tenendo conto del ceto sociale, la qualità di vita
era migliore e più agiata per i cittadini, che usufruivano di servizi
pubblici come terme, acquedotti, teatri e circhi.

Dall'epoca di Diocleziano, Roma perse il suo ruolo di sede imperiale a
favore di altre città (Milano, Treviri, Nicomedia e Sirmio), restando,
però, capitale dell'Impero, fino a quando, nel corso del V secolo, si andò
sempre più imponendo Costantinopoli (la Nova Roma voluta da Costantino),
anche grazie ai mutati rapporti di forza tra un Oriente ancora prospero e
un Occidente in balia delle orde barbariche e sempre più prostrato dalla
crisi economica, politica e demografica.

Dopo la crisi che paralizzò l'Impero nei decenni centrali del III secolo,
le frontiere si fecero più sicure a partire dal regno di Diocleziano
(284-305), il quale introdusse profonde riforme nell'amministrazione e
nell'esercito. L'Impero poté così vivere ancora un periodo di relativa
stabilità fino almeno alla battaglia di Adrianopoli (378) e, in Occidente,
fino ai primi anni del V secolo, quando si produsse una prima, pericolosa
incursione da parte dei Visigoti di Alarico I (401-402) cui seguirono altre
che culminarono nel celebre sacco di Roma del 410, avvertito dai
contemporanei (san Girolamo, sant'Agostino d'Ippona) come un avvenimento
epocale e, da alcuni, perfino come la fine del mondo. Gli ultimi decenni di
vita dell'Impero romano d'Occidente (quello d'Oriente sopravviverà, come si
è detto, per un altro millennio) furono vissuti in un clima apocalittico di
morte e di miseria dalla popolazione di molte regioni dell'Impero,
falcidiata da guerre, carestie ed epidemie. La conseguenza finale fu la
caduta della stessa struttura imperiale.

Cronologia dei principali eventi politici (27/23 a.C. - 476 d.C.)

Alto Impero (27/23 a.C. - 284 d.C.)

Augusto

Quando la Repubblica romana (509 a.C. - 27 a.C.) era ormai preda di una
crisi istituzionale irreversibile,⁴ Gaio Giulio Cesare Ottaviano, pronipote
di Giulio Cesare e da lui adottato, rafforzò la sua posizione con la
sconfitta del suo unico rivale per il potere, Marco Antonio, nella
battaglia di Azio. Anni di guerra civile avevano lasciato Roma quasi senza
legge. Essa, tuttavia, non era ancora del tutto disposta ad accettare il
controllo di un despota.

Ottaviano agì astutamente. Per prima cosa sciolse il suo esercito ed
indisse le elezioni. Ottenne, in tal modo, la prestigiosa carica di
console. Nel 27 a.C., restituì ufficialmente il potere al Senato di Roma, e
si offrì di rinunciare alla sua personale supremazia militare ed egemonia
sull'Egitto. Non solo il Senato respinse la proposta, ma gli fu anche dato
il controllo della Spagna, della Gallia e della Siria. Poco dopo, il Senato
gli concesse anche l'appellativo di "Augusto".

Augusto sapeva che il potere necessario per un governo assoluto non sarebbe
derivato dal consolato. Nel 23 a.C. rinunciò a questa carica, ma si
assicurò il controllo effettivo, assumendo alcune "prerogative" legate alle
antiche magistrature repubblicane. Gli fu, innanzitutto, garantita a vita
la tribunicia potestas, legata in origine alla magistratura dei tribuni
della plebe, che gli permetteva di convocare il Senato, di decidere, porre
questioni avanti ad esso, porre il veto alle decisioni di tutte le
magistrature repubblicane e di fruire della sacrale inviolabilità della
propria persona. Ricevette, inoltre, l'imperium proconsulare maius et
infinitum, ossia il comando supremo su tutte le milizie in tutte le
provincie (questa era una delle prerogative del proconsole nella regione di
sua competenza). Il conferimento da parte del Senato di queste due
prerogative gli dava autorità suprema in tutte le questioni riguardanti il
governo del territorio. Il 27 a.C. e il 23 a.C. segnano le principali tappe
di questa vera e propria riforma costituzionale, con la quale si considera
che Augusto assumesse concretamente i poteri propri di imperatore di Roma.
Egli tuttavia fu solito usare titoli quali "Principe" o "Primo Cittadino".⁵

Con i nuovi poteri che gli erano stati conferiti, Augusto organizzò
l'amministrazione dell'Impero con molta padronanza. Stabilì moneta e
tassazione standardizzata; creò una struttura amministrativa formata da
cavalieri (era normale che gli imperatori, nel loro conflitto latente con
l'aristocrazia senatoriale, si appoggiassero agli equites) e con l'erario
militare previde benefici per i soldati al momento del congedo. Suddivise
le province in senatorie (controllate da proconsoli di nomina senatoria) ed
imperiali (governate da legati imperiali).

Fu un maestro nell'arte della propaganda, favorendo il consenso dei
cittadini alle sue riforme. La pacificazione delle guerre civili fu
celebrata come una nuova età dell'oro dagli scrittori e poeti
contemporanei, come Orazio, Livio e soprattutto Virgilio. La celebrazione
di giochi ed eventi speciali rafforzavano la sua popolarità.

Augusto inoltre per primo creò un corpo di vigili, ed una forza di polizia
per la città di Roma, che fu suddivisa amministrativamente in 14 regioni.

Il controllo assoluto dello Stato gli permise di indicare il suo
successore, nonostante il formale rispetto della forma repubblicana.
Inizialmente si rivolse al nipote Marco Claudio Marcello, figlio della
sorella Ottavia, al quale diede in sposa la figlia Giulia. Marcello morì
tuttavia nel 23 a.C.: alcuni degli storici successivi ventilarono
l'ipotesi, probabilmente infondata, che fosse stato avvelenato da Livia
Drusilla, moglie di Augusto.

Augusto maritò quindi la figlia alla sua "mano destra", Agrippa. Da questa
unione nacquero tre figli: Gaio Cesare, Lucio Cesare e Postumo (così
chiamato perché nato dopo la morte del padre). I due maggiori furono
adottati dal nonno con l'intento di farne i suoi successori, ma morirono
anch'essi in giovane età. Augusto mostrò anche favore per i suoi figliastri
(figli del primo matrimonio di Livia) Tiberio e Druso, che conquistarono a
suo nome nuovi territori nel nord.

Dopo la morte di Agrippa nel 12 a.C., il figlio di Livia, Tiberio, divorziò
dalla prima moglie, figlia di Agrippa e ne sposò la vedova, Giulia. Tiberio
fu chiamato a dividere con l'imperatore la tribunicia potestas, che era
fondamento del potere imperiale, ma poco dopo si ritirò in esilio
volontario a Rodi. Dopo la morte precoce di Caio e Lucio nel 4 e 2 a.C.
rispettivamente, e la precedente morte del fratello Druso maggiore (9
a.C.), Tiberio fu richiamato a Roma e venne adottato da Augusto, che lo
designava in tal modo proprio erede.

Il 19 agosto 14, Augusto morì. Poco dopo il Senato decretò il suo
inserimento fra gli dei di Roma. Postumo Agrippa e Tiberio erano stati
nominati coeredi. Tuttavia Postumo era stato esiliato e venne ben presto
ucciso. Si ignora chi avesse ordinato la sua morte, ma Tiberio ebbe la via
libera per assumere lo stesso potere che aveva avuto il padre adottivo.

La dinastia giulio-claudia (27 a.C. - 68 d.C.)

Con dinastia giulio-claudia si indica la serie dei primi cinque imperatori
romani, che governarono l'impero dal 27 a.C. al 68 d.C., quando l'ultimo
della linea, Nerone, si suicidò, si dice, aiutato da un liberto. La
dinastia viene così chiamata dal nomen (il nome di famiglia) dei primi due
imperatori: Caio Giulio Cesare Ottaviano (l'imperatore Augusto), adottato
da Cesare e dunque membro della famiglia Giulia (gens Giulia) e Tiberio
Claudio Nerone (l'imperatore Tiberio figlio di primo letto di Livia, moglie
di Augusto), appartenente per nascita alla famiglia Claudia (gens Claudia).

Gli imperatori della dinastia furono: Augusto (27 a.C. – 14), Tiberio (14 –
37), Caligola (37 – 41), Claudio (41 – 54) e Nerone (54 – 68)

I Flavi (69-96)

La prima dinastia flavia fu una delle dinastie dell'Impero romano, che
detenne il potere dal 69 al 96.

I Flavii Vespasiani erano una famiglia della classe media, d'origine
modesta, giunta poi all'ordine equestre grazie alla militanza fedele
nell'esercito, che giunse al potere quando Tito Flavio Vespasiano, generale
degli eserciti d'oriente, prese il potere durante l'Anno dei quattro
imperatori. Gli imperatori membri della dinastia furono Vespasiano, Tito e
Domiziano.

Imperatori adottivi, gli Antonini e l'inizio del secolo d'oro (96-193)

Il periodo che va dalla fine del I alla fine del II secolo è caratterizzato
da una successione non più dinastica, ma adottiva, basata sui meriti dei
singoli scelti dagli imperatori come loro successori. Primo fra loro fu
Nerva. L'Impero romano arrivò all'apice della sua potenza durante i
principati di Traiano, Adriano, Antonino Pio e Marco Aurelio. Alla morte di
quest'ultimo, il potere passò al figlio Commodo, che portò il principato
verso una forma più autocratica e teocratica. Il potere delle istituzioni
tradizionali si andò indebolendo e il fenomeno proseguì con i suoi
successori, sempre più bisognosi dell'appoggio dell'esercito per governare.
Il ruolo del Senato nei secoli successivi si ridusse progressivamente, fino
a divenire del tutto formale. La dipendenza sempre più accentuata del
potere imperiale dall'esercito condusse, nel 235 circa, a un periodo di
crisi militare e politica, definito dagli storici come anarchia militare.

I Severi e la crisi del III secolo d.C. (193-235)

Dopo la morte di Commodo divenne ormai evidente come gli aspiranti
imperatori dovevano passare attraverso il consenso militare più che quello
del Senato. I pretendenti alla più alta carica erano di due tipi: italici,
cioè persone che fino ad allora avevano formato la classe dirigente e
senatoria dell'impero e che cercavano il consenso dell'esercito attraverso
forti donazioni; oppure militari provenienti dalle zone periferiche e che
durante la loro carriera avevano già guadagnato il consenso delle legioni
che guidavano. Nel 192 riuscì ad acquistare il titolo di imperatore
Pertinace. Tre mesi dopo Didio Giuliano riuscì a farlo eliminare dai
pretoriani in cambio di forti donazioni. Intanto dalle province arrivavano
gli eserciti di Clodio Albino, Pescennio Nigro e Settimio Severo, tre
militari che aspiravano a prendere il posto di Giuliano. Sarà Severo,
fondatore di una nuova dinastia, a essere nominato nuovo imperatore dal
Senato. A lui succedettero i figli Caracalla e Geta, poi Macrino,
Eliogabalo ed infine Alessandro Severo.

La crisi del III secolo e l'anarchia militare (235-284)

I cinquant'anni che seguirono la morte di Alessandro Severo segnarono la
sconfitta dell'idea di impero delle dinastie giulio-claudia e antonina.
Tale idea si basava sul fatto che l'Impero si fondava sulla collaborazione
tra l'imperatore, il potere militare e le forze politico-economiche
interne. Nei primi due secoli dell'Impero la contrapposizione tra poteri
politici e potere militare si era mantenuta,⁶ anche se pericolosamente
(lotte civili), all'interno di un certo equilibrio, garantito anche dalle
enormi ricchezze che affluivano allo Stato e ai privati tramite le campagne
di conquista. Nel III secolo d.C., però, tutte le energie dello Stato
venivano spese non per ampliare, ma per difendere i confini dalle invasioni
barbare. Quindi, con l'esaurimento delle conquiste, il peso economico e
l'energia politica delle legioni finirono per rovesciarsi all'interno
dell'Impero invece che all'esterno, con il risultato che l'esercito, che
era stato il fattore principale della potenza economica, finì per diventare
un peso sempre più schiacciante, mentre la sua prepotenza politica
diventava una fonte permanente di anarchia.⁷

Nei quasi cinquant'anni di anarchia militare si succedettero ben 21
imperatori acclamati dall'esercito, quasi tutti morti assassinati. Inoltre,
l'Impero dovette affrontare contemporaneamente una serie di pericolose
incursioni barbariche (Goti, Franchi, Alemanni, Marcomanni) che avevano
sfondato il limes renano-danubiano a nord e l'aggressività della dinastia
persiana dei Sasanidi, che aveva sostituito i Parti. Solo grazie alla
determinazione di una serie di imperatori originari della Dalmazia,
l'Impero, giunto sull'orlo della disgregazione e del collasso (intorno al
270 d.C. era avvenuta anche la secessione di alcune province, in cui si
erano formate due entità separate dal governo di Roma: l'Imperium Galliarum
in Gallia ed in Britannia, ed il Regno di Palmira in Siria, Cilicia,
Arabia, Mesopotamia ed Egitto), riuscì a riprendersi.

Nel 235 divenne imperatore Massimino, proveniente dalla Tracia: fu il primo
tra gli imperatori a poter vantare solo umilissime origini. Il fatto che la
sua carriera fosse legata esclusivamente all'esercito (non si curò nemmeno
di comunicare l'elezione al Senato) dimostra come i nobili senatori ed i
ricchi finanzieri stessero perdendo il loro potere. Si credeva addirittura
che facesse parte di una famiglia dediticia, cioè di quelle famiglie cui
anche dopo l'editto di Caracalla non era stata riconosciuta la cittadinanza
romana. Il suo regno avrà una vita breve, giusto il tempo di difendere i
confini nella zona del Danubio.

Nel 238 le province africane (un "feudo" di nobili senatori) in rivolta
contro la politica fiscale di Massimino, volta a compiacere l'esercito,
elessero nuovo imperatore Gordiano I, il quale affiancò alla guida
dell'impero suo figlio Gordiano II. Dopo pochi mesi verrà assassinato da
uomini fedeli a Massimino. Dopo l'assassinio di Gordiano I il Senato elesse
due imperatori: Balbino e Pupieno. Sarà quest'ultimo a sconfiggere
definitivamente Massimino e a nominare suo successore Gordiano III.

Poco dopo essere stato nominato imperatore dall'esercito con il consenso
del Senato, Gordiano III decise di affrontare l'impero persiano, rinato
sotto la nuova dinastia dei Sasanidi. Gordiano III affiancò come proprio
consigliere il prefetto Temesiteo. Tuttavia morì durante il conflitto e
venne sostituito da Giunio Filippo, figlio di un cittadino romano
dell'Arabia.

Nel 244 il prefetto Giunio Filippo, chiamato Filippo l'Arabo per le sue
origini, tradì il suo imperatore e ne prese il posto, affrettandosi a
stipulare una pace con i Persiani. Poi raggiunse immediatamente la zona del
Danubio per affrontare e sconfiggere i Carpi. Filippo l'Arabo è ricordato
come l'imperatore che organizzò e celebrò, nel 248, i giochi e gli
spettacoli per i mille anni della fondazione di Roma. L'imperatore
(paradossalmente un "non-romano") predispose che tale festività dovesse
essere celebrata con giochi grandiosi (lotte gladiatorie ed esibizioni di
animali esotici) sia per celebrare nel modo più solenne l'evento, sia per
dimostrare la forza e la grandezza dell'Impero. Una grandezza oramai del
tutto apparente se si pensa che a distanza di pochi mesi dall'evento i goti
forzeranno il limes mettendo la Grecia a ferro e fuoco, devastando Atene e
Sparta. Nel 249 Filippo l'Arabo morì in battaglia (o venne forse
assassinato dai propri uomini), mentre si scontrava nei pressi di Verona
con Decio, proclamato imperatore dalle legioni pannoniche.

Nel 249 divenne, quindi, imperatore Decio. Egli avviò una feroce
repressione verso i cristiani: questo soprattutto per una politica di
rafforzamento dell'autorità imperiale attraverso il culto dell'Imperatore,
collante fondamentale per un Impero che stava crollando. Morirà assassinato
dal suo luogotenente Treboniano Gallo, mentre combatteva contro i Goti in
Mesia, . Era il 251 quando Gaio Vibio Treboniano Gallo venne proclamato
imperatore, ma anch'egli morirà assassinato dal suo luogotenente Emiliano
due anni dopo, in Mesia. L'incarico di imperatore di Emiliano durò solo tre
mesi.

Gli succedette Valeriano. Appena eletto, Valeriano nominò Augusto
d'Occidente suo figlio Gallieno, mentre per sé mantenne il controllo della
parte orientale, dove dovette affrontare i Goti. Dopo averli sconfitti, nel
260, Valeriano cominciò una guerra contro il regno persiano, ma cadde
prigioniero del re persiano Sapore, lasciando tutto l'impero al figlio
Gallieno.

Gallieno, divenuto imperatore, troverà difficoltà a mantenere il territorio
unito. Nella zona occidentale è nato il Regnum Gallicum, di cui Postumo è
il re. Nelle zone orientali, un certo Macriano, un ufficiale dell'esercito
stanziato in Oriente, cercava di prendere il potere. Gallieno allora chiese
aiuto a Settimio Odenato, un notabile di Palmira, città carovaniera, punto
di incontro tra l'Impero romano e le zone interne dell'Asia. In cambio
Odenato ottenne una specie di sovranità sulla parte orientale dell'Impero,
ricevendo il titolo di Dux Orientis, questo però porterà alla nascita di
una nuova potenza, il Regno di Palmira, a causa dell'ambizione della moglie
di Odenato, Zenobia. In campo amministrativo Gallieno decise di reclutare i
comandanti delle legioni non più solo tra i senatori, ma anche dagli
equites o da semplici militari di umili origini la cui carriera era legata
all'esercito. Gallieno morì assassinato nel 268 da ufficiali illirici.

Gli imperatori illirici (268-284)

Nel 268 fu imperatore di nuovo un militare: Claudio II detto il Gotico,
proveniente dalle zone illiriche. Nelle zone balcaniche si impegnò
nell'arginare le incursioni gotiche. Morì a Sirmio a causa della peste che
in quegli anni falciò l'Illiria.

Nel 270 divenne imperatore Aureliano. Intanto i due regni di Gallia e
Palmira erano passati rispettivamente a Pio Tetrico e a Zenobia. Primo
obiettivo di Aureliano fu la riconquista di Palmira, che avvenne tra il 271
e il 273. Tornando in Occidente riconquisterà anche il regno gallico,
riunificando l'Impero romano e guadagnandosi il titolo di restitutor orbis.
Gli succedette Marco Claudio Tacito, imperatore dal 275 al 276. Nel 276
divenne imperatore Marco Annio Floriano, ma per pochissimo tempo. Di
rilievo furono: Marco Aurelio Probo, imperatore dal 276 al 282 che si fece
notare per aver sconfitto ripetutamente i barbari sul Reno e il Danubio,
Marco Aurelio Caro imperatore dal 282 al 283, Numeriano e Carino. Numeriano
fu imperatore dal 283 al 284. Riuscì a dare vita ad un brevissimo periodo
di recupero economico e culturale, inaugurando più di 50 giorni di
festività un po' dappertutto nell'impero, da Nimes a Roma, da Olympia ad
Antiochia. Carino fu imperatore dal 284 al 285.

Tardo impero (284-476)

Dopo circa mezzo secolo di instabilità, salì al potere il generale illirico
Gaio Aurelio Valerio Diocleziano, che riorganizzò il potere imperiale
istituendo la tetrarchia, ovvero una suddivisione dell'impero in quattro
parti, due affidate agli augusti (Massimiano e lo stesso Diocleziano) e due
affidate ai cesari (Costanzo Cloro e Galerio), che erano anche i successori
designati. Il sistema, però, non resse, e quando Diocleziano si ritirò a
vita privata scoppiarono nuove lotte per il potere, dalle quali uscì
vincitore Costantino, figlio di Costanzo Cloro.

La crisi del III secolo venne in qualche modo frenata da questo imperatore,
grazie all'istituzione della tetrarchia, un regime collegiale di due
Augusti e due Cesari che amministravano l'Impero. Le province furono
accresciute in numero e riunite in diocesi. In questa circostanza anche
l'Italia venne suddivisa in province. Più in generale si verificò in questi
anni una progressiva marginalizzazione delle aree più antiche dell'impero a
vantaggio dell'Oriente, forte di tradizioni civiche più antiche e di
un'economia mercantile maggiormente consolidata, assai più prospero quanto
a politica, amministrazione e cultura.

In definitiva, la grande crisi del III secolo aveva finito per sviluppare
una monarchia assoluta (Dominato), fondata su un esercito violento e una
burocrazia invadente. Della vecchia aristocrazia senatoria che aveva
guidato insieme al Principe l'Impero restavano soltanto gli ozii culturali,
l'immane ricchezza e gli enormi privilegi rispetto alla massa del popolo,
ma il potere ormai era nelle mani della corte imperiale e dei militari.⁸
Diocleziano, inoltre, per meglio sottolineare l'incontestabilità e la
sacralità del proprio potere, evitando così le continue usurpazioni che
avevano provocato la grave crisi politico-militare del III secolo, decise
di evidenziare la distanza fra sé ed il resto dei sudditi, introducendo
rituali di divinizzazione dell'imperatore tipicamente orientali.⁹ Il
problema più grave per la stabilità dell'Impero rimase, però, quello di una
regolare successione, che né Diocleziano con il sistema tetrarchico né
Costantino I con il ritorno al sistema dinastico riuscirono a risolvere.
Inoltre, in ambito economico-finanziario, né Diocleziano né Costantino
riuscirono a risolvere i problemi che assillavano da tempo l'Impero, ovvero
l'inflazione galoppante e la pressione fiscale oppressiva: l'editto sui
prezzi massimi stabilito nel 301 da Diocleziano per calmierare le merci in
vendita sul mercato si rivelò fallimentare, mentre Costantino con
l'introduzione del solidus riuscì a stabilizzare il valore della moneta
forte, preservando il potere d'acquisto dei ceti più ricchi, ma a scapito
di quello dei ceti più poveri, che furono abbandonati a se stessi.

La tetrarchia (284-305)

La struttura dell'Impero romano si era ormai evoluta, ai tempi di
Diocleziano, in una specie di dualismo tra la città di Roma, amministrata
dal Senato, e l'Imperatore, che invece percorreva l'impero e ne ampliava o
difendeva i confini. Il rapporto tra Roma e l'Impero era ambivalente: se
l'Urbe era il punto di riferimento ideale della "Romània", in ogni caso il
potere assoluto era ormai passato al monarca o dominus, l'Imperatore, che
spostava il suo luogo di comando a seconda delle esigenze militari
dell'Impero. Ormai era chiaro il decadimento di Roma come centro nevralgico
dell'Impero.¹⁰

Il nuovo sistema tetrarchico si rivelò efficace per la stabilità
dell'impero e rese possibile agli augusti di celebrare i vicennalia, ossia
i vent'anni di regno, come non era più successo dai tempi di Antonino Pio.
Restava da mettere alla prova il meccanismo della successione: il 1º maggio
del 305 Diocleziano e Massimiano abdicarono, ma la tetrarchia si rivelerà
un fallimento politico, generando una nuova ondata di guerre civili.

Le guerre civili (306-324)

Il 1º maggio del 305 Diocleziano e Massimiano abdicarono (ritirandosi il
primo a Spalato ed il secondo in Lucania) a vantaggio dei rispettivi
Cesari, Galerio per l'oriente e Costanzo Cloro per l'occidente.¹¹ ¹² Il
sistema rimase invariato fino alla morte di Costanzo Cloro avvenuta ad
Eburacum il 25 luglio del 306.¹¹ ¹³

Con la morte di Costanzo Cloro (25 luglio del 306¹¹ ¹³ ), il sistema andò
in crisi, portando ad una nuova guerra civile. Alla fine, dopo undici anni
in cui l'Impero romano fu retto da due soli Augusti, Costantino e Licinio,
si giunse allo scontro finale, quando nel 324, Licinio, assediato a
Nicomedia, decise di consegnarsi al rivale, il quale lo mandò in esilio
come privato cittadino a Tessalonica¹⁴ (messo a morte l'anno successivo¹⁴
¹⁵ ). Costantino era ora l'unico padrone del mondo romano.¹⁶ ¹⁷ ¹⁸ ¹⁹ ²⁰ ²¹
²² ²³ L'anno successivo il nuovo imperatore d'Occidente ed Oriente
partecipò al Concilio di Nicea I.

Costantino e i Costantinidi (324-363)

Nel 324 iniziano invece i lavori per la fondazione della nuova capitale,
Costantinopoli. La fase dalla riunificazione imperiale alla morte di
Costantino il Grande (avvenuta nel 337), vide l'imperatore cristiano
riordinare l'amministrazione interna e religiosa, oltre a consolidare
l'intero sistema difensivo.

Il 18 settembre 335, Costantino elevò il nipote Dalmazio al rango di
cesare, assegnandogli la Thracia, l'Achaea e la Macedonia, con probabile
capitale a Naisso²⁴ e compito principale la difesa di quelle province
contro i Goti, che le minacciavano di incursioni.²⁵ Costantino divise così
di fatto l'impero in quattro parti, tre per i figli e una per il nipote.²⁶
palesando così la propria preferenza per l'accesso della linea dinastica
diretta al trono.

Morto Costantino (22 maggio del 337), durante quella stessa estate si ebbe
un eccidio, per mano dell'esercito, dei membri maschili della dinastia
costantiniana e di altri esponenti di grande rilievo dello Stato: solo i
tre figli di Costantino e due suoi nipoti bambini (Gallo e Giuliano, figli
del fratellastro Giulio Costanzo) furono risparmiati.²⁷ Nel settembre dello
stesso anno i tre cesari rimasti (Dalmazio era stato vittima della purga)
si riunirono a Sirmio in Pannonia, dove il 9 settembre furono acclamati
imperatori dall'esercito e si spartirono l'Impero.

La divisione del potere tra i tre fratelli durò poco: Costantino II morì
nel 340, mentre cercava di rovesciare Costante I; nel 350 Costante fu
rovesciato dall'usurpatore Magnenzio, e poco dopo Costanzo II divenne unico
imperatore (dal 353), riunificando ancora una volta l'Impero. Il periodo
poi fu caratterizzato da un venticinquennio di guerre lungo il limes
orientale contro le armate sasanidi, prima da parte di Costanzo II e poi
del nipote Flavio Claudio Giuliano (tra il 337 ed il 363).²⁸ Nel 361 venne
proclamato Augusto Giuliano, Cesare in Gallia. Il suo governo durò solo tre
anni, eppure ebbe grande importanza, sia per il tentativo di ristabilire un
sistema religioso politeistico (per questo sarà detto l'Apostata), sia per
la campagna militare condotta contro i Sasanidi.

I Valentiniani e Teodosio (364-395)

Nel 364 viene incoronato imperatore Valentiniano I; quest'ultimo, su
richiesta dell'esercito, nominò un collega (il fratello Valente) a cui
assegnò la parte orientale dell'Impero. Valentiniano si dimostrò comunque
un buon governante: egli infatti mise fine a molti degli abusi che
avvenivano ai tempi di Costanzo, promulgò alcune leggi a favore del popolo
(condannò l'esposizione dei neonati e istituì nei quattordici quartieri di
Roma altrettanti medici), e favorì l'insegnamento della retorica, una
scienza ormai in declino.²⁹ Inoltre ottenne anche alcuni successi contro i
Barbari, ma morì durante queste campagne militari nel 375.³⁰

Venne nominato suo successore in Occidente il figlio Graziano, che lo
divise fra lui e il fratellastro Valentiniano II. Frattanto orde di germani
(soprattutto Goti), pressati dagli Unni, chiesero ai Romani di potersi
stanziare in territorio romano. I Romani accettarono a condizione che i
Barbari consegnassero tutte le loro armi e si separassero dai figli. Una
volta entrati in territorio romano nel 376, i Goti subirono tali
maltrattamenti da ribellarsi e scontratisi con l'Imperatore Valente,
ottennero nel 378 un grande successo presso Adrianopoli, una delle peggiori
disfatte per i Romani. Alla fine l'Augusto Teodosio I (successore di
Valente in oriente) fu costretto a riconoscere i Goti come foederati. Nel
382 l'Augusto Graziano abolirà definitivamente ogni residuo di paganesimo:
il titolo di pontefice massimo, i finanziamenti pubblici ai sacerdoti
pagani, la statua e l'ara della Vittoria ancora presenti nella curia.
Graziano venne poi ucciso dai sudditi dell'usurpatore in Britannia e Gallia
Magno Massimo e Valentiniano II fuggì con la famiglia a Costantinopoli,
dando la sorella Galla in sposa a Teodosio I, che sconfisse Magno Massimo
facendo Augusto d'Occidente il cognato, che morì nel 392 senza eredi. Il
Senato proclamò Augusto al suo posto Flavio Eugenio, non riconosciuto da
Teodosio I, che lo combatté e lo sconfisse sul fiume Frigido e il Senato di
Roma riconobbe Teodosio I Augusto d'Occidente, riunificando per l'ennesima
volta l'Impero

Due imperi (395-476)

Sotto Teodosio I l'Impero fu per l'ultima volta unito. Egli, poi, con
l'editto di Tessalonica (e decreti successivi), proibì qualsiasi culto
pagano, decretando in tal modo la trasformazione dell'impero in uno Stato
cristiano. Teodosio nominò suoi eredi con pari dignità i due figli:
l'Impero romano d'Occidente al figlio Onorio, mentre l'Impero romano
d'Oriente o Impero bizantino (da Bisanzio, la sua capitale) al figlio
Arcadio. Alla sua morte, avvenuta nel 395, l'Impero si divise pertanto in
due parti, che non furono mai più riunite.

Formalmente l'Impero continuava ad essere unico, semplicemente governato da
due imperatori, uno governante la parte occidentale e uno la parte
orientale; quando vi era un periodo di interregno in Occidente,
l'Imperatore d'Oriente, in attesa che venisse nominato un nuovo imperatore
d'Occidente, formalmente regnava anche sull'Occidente, e viceversa; il
codice teodosiano, promulgato dall'Imperatore d'Oriente Teodosio II, era
valido anche in Occidente. Nei fatti, le due parti dell'Impero non furono
mai riunite, e le differenze culturali tra Occidente e Oriente e i rapporti
non sempre pacifici tra le due parti dell'Impero, accentuarono il processo
di separazione delle due parti in due imperi separati.

La parte occidentale, più provata economicamente, politicamente,
militarmente, socialmente e demograficamente per via delle continue lotte
dei secoli precedenti e per la pressione delle popolazioni barbariche ai
confini entrò ben presto in uno stato irreversibile di decadenza e, fin dal
primo ventennio del V secolo, gli Imperatori d'Occidente videro venir meno
la loro influenza in tutto il nord Europa (Gallia, Britannia, Germania) e
in Spagna, mentre gli Unni, negli stessi anni, si stabilivano in Pannonia.

Declino e caduta dell'Impero d'Occidente (395-476)

Dopo il 395, gli Imperatori d'Occidente erano di solito imperatori
fantoccio, i veri regnanti erano generali che assunsero il titolo di
magister militum, patrizio o entrambi—Stilicone dal 395 al 408, Costanzo
dal 411 al 421, Ezio dal 433 al 454 e Ricimero dal 457 al 472.

L'inizio del declino avvenne quando i Visigoti, condotti dal loro re
Alarico I, attaccarono l'Impero d'Occidente, venendo però sconfitti dal
generale Stilicone; il richiamo di molte truppe poste a difesa della
Gallia, resosi necessario per affrontare la minaccia gota, facilitò
l'attraversamento del Reno, avvenuto il 31 dicembre del 406, da parte di
molte popolazioni germaniche (Alani, Vandali, Suebi) che dilagarono nelle
diocesi galliche e, fatta eccezione per i Burgundi stanziatisi lungo il
corso del Reno, si stanziarono in Spagna (409). Negli anni successivi la
situazione si fece ancora più grave con l'insurrezione delle province
galliche che elessero vari usurpatori (406-411), l'assassinio di Stilicone
(408), il distacco della Britannia dall'Impero (410) e il sacco di Roma a
opera dei Goti di Alarico (410), che venne percepito come un avvenimento
tragico e quasi un'anticipazione della fine dell'Impero.

Il generale Flavio Costanzo tentò di risollevare le sorti dell'Impero con
parziali successi: sconfisse gli usurpatori nelle Gallie ripristinando la
concordia interna, giunse a un accordo con i Visigoti concedendo loro lo
stanziamento in Aquitania (418) e li usò come Foederati per combattere
Vandali e Alani in Spagna. Dopo i primi successi della coalizione
romano-visigota in Spagna (416-418), tuttavia, i Vandali e gli Alani si
unirono in un'unica coalizione che riuscì a recuperare la Spagna
meridionale per poi abbandonarla invadendo l'Africa (429). Nel 439
Cartagine fu conquistata dai Vandali condotti dal re Genserico. La perdita
dell'Africa settentrionale fu un duro colpo per l'Impero non solo perché
essa costituiva il granaio dell'Impero ma anche per il gettito fiscale che
produceva. Nel 442 Genserico accettò di restituire ai Romani le Mauritanie
e parte della Numidia, ma queste province non erano molto produttive, a
maggior ragione dopo essere state devastate dai Vandali.

Nel frattempo nelle Gallie emergeva la figura del generale Flavio Ezio, uno
degli ultimi grandi generali romani; questi, con l'aiuto dei suoi alleati
Unni, riuscì a contenere le pretese espansionistiche di Visigoti e Burgundi
in Gallia e a recuperare l'Armorica, che si era staccata dall'Impero
essendo in quella regione insorti i contadini briganti (i cosiddetti
Bagaudi). Non poté però evitare, in Spagna, la perdita di Betica e
Cartaginense, che finirono in mano sveva. L'unica provincia spagnola
rimasta in mano imperiale era la Tarraconense, dove tuttavia erano insorti
i Bagaudi, creando ulteriori difficoltà al governo centrale. Negli anni 440
tuttavia l'aiuto degli Unni venne meno a causa dell'ascesa al trono di
Attila (e di suo fratello): Attila, dopo aver attaccato più volte l'Impero
orientale costringendolo a pagare pesanti tributi, all'inizio degli anni
450 si volse contro la metà occidentale venendo però sconfitto in Gallia
dal generale Ezio; Attila tentò l'invasione dell'Italia l'anno successivo
ma anch'essa si risolse in un fallimento sostanziale. Dopo il decesso di
Attila l'Impero unno cessò di essere una temibile minaccia e finì per
disgregarsi.

Dopo la sconfitta di Attila e gli assassinii del generale Ezio e
dell'Imperatore Valentiniano III, i Vandali ripresero l'offensiva
conquistando tutta l'Africa romano-occidentale, la Sicilia, la Sardegna e
le Baleari, e saccheggiando Roma (455). Il generale romano di origini
germane Ricimero assunse il potere, eleggendo imperatori fantoccio che egli
manovrava da dietro le quinte. Era chiaro che per mantenere in vita
l'Impero d'Occidente bisognava sconfiggere i Vandali e a questo fine
l'Imperatore d'Oriente Leone allestì una mastodontica spedizione, in
coalizione con l'Occidente, contro i Vandali nel 468. Prima della
spedizione, Leone I costrinse Ricimero ad accettare come nuovo Imperatore
d'Occidente il "greco" Antemio. La spedizione si rivelò però un disastro e
non poté essere ritentata, perché l'Impero d'Oriente non aveva più soldi
per allestirne un'altra.

In seguito al fallimento della guerra di riconquista dell'Africa (che
avrebbe potuto ritardare di parecchio la caduta dell'Impero perché in
seguito al riscatto del gettito fiscale delle province africane le entrate
sarebbero aumentate e si sarebbe potuto allestire un esercito più
efficiente con cui potere tentare la riconquista delle altre province), si
realizzò il disfacimento di ciò che restava dell'Impero d'Occidente. Il re
dei Visigoti Eurico attaccò ciò che rimaneva dei possedimenti romani in
Gallia, spingendosi fino alla Loira a Nord e fino alla Provenza a est,
mentre anche la maggior parte della Spagna veniva sottomessa dalle armi
visigote. Anche i Burgundi si espansero nella valle del Rodano, mentre in
Italia, dopo la caduta dell'Impero unno, numerosi germani migrarono in
territorio imperiale arruolandosi nell'esercito romano: tra questi vi era
Odoacre.

Nel 476 i soldati germani arruolatisi nell'esercito romano pretesero
dall'Imperatore 1/3 delle terre e di fronte al rifiuto si rivoltarono
deponendo l'ultimo Imperatore d'Occidente, il poco meno che ventenne Romolo
Augusto. Tutta l'Italia era in mano a Odoacre, il capo dei rivoltosi, che
mandò le insegne Imperiali all'imperatore d'Oriente Zenone. Odoacre
richiedeva che il suo controllo sull'Italia fosse formalmente riconosciuto
dall'Impero, mentre Giulio Nepote (costretto a fuggire pochi anni prima da
Oreste) gli chiedeva aiuto per riavere il trono. Zenone garantì a Odoacre
il titolo di patrizio e Nepote fu dichiarato formalmente imperatore;
tuttavia, Nepote non ritornò mai dalla Dalmazia, anche se Odoacre fece
coniare monete col suo nome. Dopo la morte di Nepote nel 480, Zenone
rivendicò la Dalmazia per l'Oriente; J. B. Bury considera questa la fine
reale dell'Impero d'Occidente. Odoacre attaccò la Dalmazia, e la guerra
finì con la conquista dell'Italia da parte di Teodorico il Grande, Re degli
Ostrogoti, sotto l'autorità di Zenone.

Rimaneva però in mani "romane" ancora la parte settentrionale della Gallia,
che nel 461 si era resa indipendente dal governo centrale ed era governata
da Siagro; quest'ultimo territorio ancora in mano romano-occidentale, detto
comunemente Dominio di Soissons, cadde solo nel 486 per mano dei Franchi.
La fine dell'impero occidentale rappresentò la fine dell'unità romana del
bacino mediterraneo (il cosiddetto mare nostrum) e privò la romanità
superstite dell'antica patria. La perdita di Roma costituì un evento di
capitale importanza che segnò il tramonto definitivo di un mondo.

Sopravvivenza dell'Oriente: la trasformazione nell'Impero bizantino
(395-1453)

Mentre l'Impero d'Occidente declinò durante il V secolo, il più ricco
Impero d'Oriente continuò ad esistere per oltre un millennio, con capitale
Costantinopoli. In quanto incentrato sulla città di Costantinopoli, gli
storici moderni lo chiamano «Impero bizantino», anche per distinguerlo
dall'Impero romano classico, incentrato sulla città di Roma. Tuttavia gli
Imperatori bizantini e i loro sudditi non si definirono mai tali ma
continuarono a fregiarsi del nome «Romani»³¹ fino alla caduta dell'Impero,
quando ormai non avevano più nulla di romano. Al tempo dell'esistenza
dell'Impero bizantino, molte popolazioni continuarono a chiamarlo «romano»
(ad esempio i Persiani, gli Arabi e i Turchi) mentre le popolazioni
dell'occidente latino (ma anche gli Slavi), soprattutto dopo l'800
(incoronazione di Carlo Magno), lo definivano «Impero greco», per la sua
ellenicità. Il termine «bizantino» fu coniato da Du Cange (1610-1688),
quasi due secoli dopo la caduta dell'Impero (1453); il termine venne poi
reso popolare dagli storici illuministi, che disprezzavano l'Impero.³² Il
motivo per cui Du Cange e gli illuministi decisero di dare ai Romani
d'Oriente il nome di Bizantini, secondo Clifton R. Cox, sarebbe questo:³³

Nel periodo proto-bizantino (da Costantino fino a Eraclio, 330-641)
l'Impero mantenne un carattere multietnico e molte delle istituzioni del
Tardo Impero (al punto che alcuni storici anglofoni prolungano la durata
del Tardo Impero romano fino al 602/610/641)³⁴ e continuava a estendersi su
buona parte del Mediterraneo, soprattutto dopo le conquiste effimere di
Giustiniano I (Italia, Dalmazia, Spagna meridionale e Nord Africa).
Nonostante ciò, le influenze orientali lo portarono gradualmente a
evolversi, divenendo sempre più un Impero greco: già al tempo di
Giustiniano, pur essendo ancora il latino lingua ufficiale, la popolazione
delle province orientali ignorava il latino, al punto che l'Imperatore
dovette scrivere molte delle sue leggi in greco, per renderle comprensibili
alla popolazione; lo stesso Giustiniano abolì il consolato (541)³⁵ e, pur
mantenendo in massima parte il sistema provinciale elaborato da Diocleziano
e Costantino (con l'Impero suddiviso in prefetture, diocesi e province),
abolì le diocesi nella prefettura d'Oriente e unificò autorità civile e
militare nelle mani del dux in alcune province che lo richiedevano
particolarmente per la loro situazione interna; né va dimenticato che già
sotto Giustiniano l'Imperatore aveva assunto un carattere teocratico (era
ritenuto il vicario di Cristo sulla Terra), ingerendosi pesantemente
proprio per questo motivo nelle questioni religiose (cesaropapismo).³⁶ Un
altro passo in avanti nel processo di rinnovamento dell'Impero fu attuato
dall'Imperatore Maurizio (582-602) nel tentativo di proteggere le province
occidentali sotto la minaccia dei Longobardi e dei Visigoti: egli infatti
riorganizzò le prefetture d'Italia e Africa in altrettanti esarcati (retti
da esarchi, con autorità sia civile e militare), abolendo nelle province
occidentali la netta separazione tra autorità civile e militare stabilita
da Diocleziano.

Le riforme dello Stato e gli effimeri successi militari di Maurizio,
attuate per risollevare lo Stato tardo-romano ormai decadente, non furono
però sufficienti e, a causa del malgoverno del tiranno Foca (602-610),³⁷ il
riformatore dell'Impero Eraclio (610-641) ereditò dal suo predecessore una
situazione disastrosa con le province balcaniche devastate dagli Avari e
quelle orientali occupate dai Persiani;³⁸ ebbene con Eraclio l'Impero
riuscì a trovare nuova linfa vitale, rinnovando profondamente
l'organizzazione dell'esercito e delle province con la riforma dei temi:
vengono abolite diocesi e prefetture, sostituite con circoscrizioni
militari dette temi,³⁹ governate dallo stratego con pieni poteri sia civili
che militari; i soldati dell'esercito posto a difesa del tema (stratioti),
come già in passato avveniva con i limitanei, ricevevano dal governo un
lotto di terra da coltivare da cui dovevano ricavare gran parte del loro
sostentamento, poiché la loro paga in denaro veniva ridotta di molto.
Sempre Eraclio dichiarò il greco lingua ufficiale al posto del latino e
ellenizzò le cariche, i cui nomi vengono tradotti in greco.⁴⁰

A causa di queste riforme, l'Impero romano d'Oriente aveva ormai perso in
massima parte le proprie connotazioni romane, divenendo quello che gli
storici moderni chiamano Impero bizantino, di lingua, cultura e istituzioni
greche. Ad accentuare il carattere di ellenizzazione contribuì il
restringimento dei confini dell'Impero: esso infatti non si estendeva più
su quasi tutto il bacino del Mediterraneo ma in massima parte su zone di
lingua e etnia greca; infatti, se Eraclio vinse i Persiani recuperando le
province orientali, queste andarono di nuovo perse pochi anni dopo sotto
l'espansionismo del nascente Islam; il risultato fu che, a parte alcuni
frammenti dell'Italia ed alcune enclavi nei Balcani, l'Impero ora
comprendeva solo la Tracia e l'Anatolia profondamente ellenizzate. L'Impero
romano d'Oriente da quel momento in poi fu essenzialmente un Impero greco,
anche se continuò a dirsi romano per il resto della sua storia.

Cause della crisi e caduta dell'Impero romano d'Occidente

Le cause della crisi e della caduta dell'Impero furono sia interne che
esterne.

Cause interne

Le cause interne furono varie: l'anarchia militare e i conflitti interni
tra i vari pretendenti al trono nel III e nel IV secolo, che distrussero
l'unità imperiale; la crisi economica, con l'inflazione e la pressione
fiscale (dovuta alla crescente spesa pubblica per mantenere l'esercito e la
burocrazia imperiali) che salirono a livelli molto alti ed i commerci che
diminuirono sempre di più, indebolendo notevolmente la struttura
economico-produttiva ed accentuando la disuguaglianza sociale nei territori
dell'impero; lo stato di abbandono e spopolamento di città e campagne, che
costrinse inoltre molti imperatori ad apporre leggi che anticipavano il
Medioevo (come l'obbligatorietà dei cittadini a svolgere il mestiere dei
loro padri); la perdita del carattere romano che secoli prima aveva formato
soldati disciplinati e induriti da mille battaglie, capaci di conquistare
tutta l'area mediterranea, ma che durante il periodo imperiale era
progressivamente svanito, al punto che gli stessi comandanti delle legioni
preferivano arruolare i loro soldati nelle province o fra i barbari
(indifferenti alla tradizione dell'unità dell'Impero) piuttosto che fra le
genti italiche.

Fra gli storici c'è stato, inoltre, un secolare dibattito riguardo alle
conseguenze della diffusione del Cristianesimo sulla tenuta dell'Impero:
alcuni l'hanno ritenuto colpevole di aver ulteriormente indebolito, con il
suo pacifismo ed il rifiuto del culto imperiale, la combattività dei
soldati romani; altri, invece, l'hanno giudicato ininfluente da questo
punto di vista, dato che la coesione interna della società romana era già
in una fase di forte criticità; altri ancora, infine, hanno ritenuto il
Cristianesimo un fattore unificante della società romana, con la sua rete
di comunità solidali e capaci di sostituirsi all'amministrazione statale
dove questa si dimostrava troppo corrotta o assente.

Cause esterne

Le cause esterne furono sostanzialmente le invasioni barbariche. I barbari
a partire dal III secolo si fecero sempre più aggressivi: i Germani
pressavano sul limes renico e danubiano e compivano sempre più spesso
incursioni e saccheggi in territorio romano, mettendo spesso in difficoltà
l'esercito imperiale. Le modalità di questi scontri erano molto diverse da
quelle dei secoli precedenti: non si trattava più di grandi spostamenti di
individui a piedi attuati da singole tribù, ma di rapidi attacchi condotti
da soldati a cavallo di varie tribù confederate.

Sul confine armeno-mesopotamico-siriaco i Romani dovettero invece far
fronte alla nuova minaccia rappresentata dalla dinastia persiana dei
Sasanidi, che nel 224 aveva causato la caduta dell'agonizzante (ma un tempo
potente) Regno dei Parti e che sognava di restaurare l'antico Impero
achemenide di Ciro, Cambise e Dario, strappando ai Romani le province
orientali. Nel III secolo l'Impero, squassato da una grave anarchia
militare, perse la Dacia, (odierna Romania), e gli Agri Decumati (in
Germania). Nel IV secolo, grazie alla stabilità del potere imperiale
realizzata da Diocleziano e Costantino, la pressione ai confini venne
controllata, ma nel V secolo l'Occidente romano crollò: i vari popoli
germanici (Vandali, Suebi, Alemanni, Visigoti, Ostrogoti ecc.), spinti
dagli Unni, conquistarono vaste zone dell'Impero (Gallia, Spagna, Africa,
Britannia), riducendo l'Impero d'Occidente alle sole Italia e Dalmazia,
finché fu proprio un altro barbaro che comandava un contingente di Eruli
nell'esercito romano, Odoacre, a deporre l'ultimo imperatore d'Occidente,
Romolo Augusto, ponendo formalmente fine all'Impero romano d'Occidente.
Il motivo per cui i Barbari riuscirono a far crollare la parte occidentale
nel V secolo sono controversi. Secondo storici illuministi l'Impero cadde
soprattutto per ragioni interne ("collassò sotto il suo stesso peso" per
Gibbon), ma alcuni studi hanno messo in dubbio questa tesi, facendo notare
che la parte orientale, pur avendo gli stessi problemi interni della parte
occidentale, riuscì a sopravvivere per più di un millennio. L'Impero
collassò non solo per i suoi limiti interni ma soprattutto perché i
Barbari, pressati dagli Unni ai confini (fine IV secolo), preferirono
migrare in territorio romano piuttosto che diventare sudditi degli Unni, e
ciò causò una pressione sui confini maggiore che in precedenza.

Inoltre i Germani, rispetto al I secolo, erano diventati molto più coesi,
forse perché avevano realizzato che più la loro coalizione era grande,
maggiori erano le possibilità di respingere le incursioni romane nei loro
territori o predare con successo le province romane di frontiera. Nel corso
delle invasioni del V secolo, quindi, più gruppi di barbari decisero di
coalizzarsi tra loro, formando delle supercoalizioni da 20.000-30.000
guerrieri difficili da arrestare per i Romani: per esempio dall'unione tra
Vandali Asdingi, Silingi e Alani nacque la supercoalizione vandalo-alana,
oppure anche Visigoti e Ostrogoti furono il risultato della coalizione tra
più tribù germaniche. Non va dimenticato che la devastazione e
l'occupazione di così tante province fece diminuire a dismisura e
progressivamente il gettito fiscale (che era essenziale per mantenere un
esercito forte e efficiente), e a peggiorare le cose contribuirono le
debolezze interne del sistema tardo-imperiale, come le lotte intestine e le
insurrezioni dei contadini-briganti secessionisti Bagaudi in province come
l'Armorica e la Tarraconense. Quindi l'Impero cadde per due motivi: i
limiti interni e il rafforzamento e la coesione dei Barbari invasori.
Secondo lo storico Heather, "per via della sua illimitata aggressività,
l'Impero romano fu in ultima analisi la causa della propria distruzione"
proprio perché i Barbari per difendersi dai Romani si adattarono diventando
più forti dei Romani stessi.

Eredità di Roma

Bisanzio

L'eredità di Roma fu assunta dall'Impero romano d'Oriente che mantenne fino
a Eraclio le proprie istituzioni tardo-romane⁴¹ (esercito, amministrazione
provinciale, latino come lingua ufficiale e diritto). A quell'epoca,
l'Impero di Bisanzio era ancora internazionalmente riconosciuto come un
"impero romano",⁴² pur non negando la sua grecità;⁴³ le fonti papali
definivano all'epoca l'Impero "Sancta Res pubblica", "Res pubblica" o "Res
Pubblica Romanorum".⁴⁴ Sotto Giustiniano I (527-565), tentò di recuperare
il possesso delle province della ormai caduta parte occidentale dell'Impero
occupate dai Barbari: l'esercito bizantino, condotto da talentuosi generali
come Belisario e Narsete, riconquistò l'Italia e la Dalmazia strappandole
agli Ostrogoti, il Nord Africa sottratta ai Vandali, e la Spagna
meridionale tolta ai Visigoti. Il Mar Mediterraneo ritornava così ad essere
il mare nostrum dei Romani, e l'Impero ritornava in possesso della sua
antica capitale, Roma.

Le conquiste di Giustiniano si riveleranno tuttavia effimere: nel 568 i
Longobardi invasero l'Italia e la occuparono in gran parte, mentre la
Spagna bizantina dovette subire gli assalti dei Visigoti, che nel 624
riuscirono a occuparla tutta; solo l'Africa rimase tutto sommato pacifica.
Gli Imperatori d'Oriente, pur non potendo mandare soccorsi all'Occidente,
essendo impegnati a respingere le incursioni avare nei Balcani e quelle
persiane in Oriente, non lo dimenticarono: lo dimostrò la riforma degli
esarcati di Maurizio (582-602), che abolì le prefetture d'Italia e
d'Africa, sostituite con vicereami (gli esarcati appunto) retti da un
esarca, che era la massima autorità civile e militare dell'esarcato; in
questo modo rese i territori in Occidente in grado di autodifendersi dai
Longobardi. Sempre Maurizio, nel 597, stabilì che alla sua morte si sarebbe
ricostituito l'Impero d'Occidente, governato dal figlio minore Tiberio,
mentre l'Impero d'Oriente sarebbe andato al primogenito Teodosio; secondo
Ostrogorsky, questa sarebbe la prova che «non si era rinunciato all'idea
dell'Impero romano universale, né a quella dell'unico Impero romano
governato collegialmente, con amministrazione distinta delle sue due
parti».⁴⁵ Tuttavia la morte violenta di Maurizio, ucciso dall'usurpatore
Foca (602-610), mandò a monte i suoi piani.

Con Foca l'Impero romano d'Oriente precipitò nell'anarchia e nella
tirannide e l'Imperatore dispotico venne alla fine detronizzato da Eraclio,
il figlio dell'esarca d'Africa, che divenne imperatore. Sotto il regno di
Eraclio, ricordato dai posteri soprattutto per le trionfali ma effimere
vittorie contro la Persia (vanificate poi dalle invasioni arabe), la
trasformazione dell'Impero romano in Impero bizantino, già iniziata sotto
Giustiniano, giunse a termine (v. Trasformazione nell'Impero bizantino). Le
riforme di Eraclio, che rinnovarono profondamente lo Stato, lo fecero in
meglio: la riforma dei temi (che Treadgold invece attribuisce a Costante
II) fu ad esempio molto importante per lo Stato, perché permise di creare
un forte esercito locale e motivato riducendo al contempo di molto i
mercenari, spesso infidi e meno motivati dei nativi; inoltre questa riforma
ridusse di 2/3 le spese militari, permettendo a Bisanzio di mantenere un
esercito consistente nonostante la perdita delle prospere Siria ed Egitto,
finite in mano araba negli ultimi anni di regno di Eraclio.

L'Impero rinnovato in tal modo, non più tardo-romano ma greco-bizantino,
riuscì a mantenere i territori residui (Anatolia, Tracia, isole del
Mediterraneo, enclavi nei Balcani e in Italia), per lo più di cultura
greca, con piccole e relative perdite territoriali, e con Costante II
(641-668), nipote di Eraclio, si tentò persino di recuperare l'Italia,
strappandola ai Longobardi; l'impresa era tuttavia anacronistica e, per la
strenua resistenza degli assediati Longobardi di Benevento, la campagna
fallì (663). Costante II fu l'ultimo imperatore «romano» a visitare Roma
(663); successivamente si stabilì a Siracusa, dove pose la propria
residenza imperiale; morì nel 668, in una congiura, e la residenza
imperiale venne di nuovo spostata a Costantinopoli.

Con l'ascesa della dinastia Isauriana (717) l'Impero si ellenizzò
ulteriormente, e gradualmente tutti i titoli latini scomparvero dalle
monete. Nel corso dell'VIII secolo, la controversia iconoclastica
(distruzione delle immagini sacre, ritenute idolatre) e le minacce dei
Longobardi e dei Franchi contribuirono a separare l'Italia e la città di
Roma dall'Impero romano d'Oriente, e nel 751 l'intero centro Italia (tranne
il ducato romano) cadde in mano longobarda; il Papa, non potendo più
contare sui Bizantini, chiese aiuto ai Franchi che scesero in Italia e
annientarono il regno longobardo, cedendo poi il Centro Italia ai Papi
invece di restituirlo ai Bizantini (756); Roma, l'antica capitale, andò di
nuovo perduta finendo in mano papale. Fu a questo punto che i Papi smisero
di riconoscere come "Romani" gli Imperatori di Bisanzio definendoli da ora
in poi "Greci" e conferendo il titolo di "Imperatore romano" a Carlo Magno
e ai suoi successori.⁴⁶ Da quel momento in poi vi sarebbero stati due
Imperi aufodefinitesi "romani", cioè l'Impero greco in Oriente e il Sacro
Romano Impero in Occidente.

Bisanzio conobbe un periodo di rinascita sotto la dinastia dei Macedoni,
nel corso della quale l'Impero riconquistò a spese di Arabi e Bulgari
Cipro, parte della Siria e della Palestina, parti di Armenia e Mesopotamia,
e tutti i Balcani; con la morte di Basilio II (noto come lo sterminatore di
Bulgari, perché fu l'artefice della distruzione dell'Impero bulgaro) nel
1025 tuttavia iniziò un nuovo declino per Bisanzio dovuto soprattutto dalla
disgregazione del sistema dei temi, causata dall'espandersi dei latifondi:
con la scomparsa dei soldati-contadini (stratioti), sostituiti da truppe
mercenarie, l'Impero si indebolì militarmente,⁴⁷ e di questo ne
approfittarono nuovi temibili nemici, come Normanni e Selgiuchidi, che
inflissero un duro colpo all'Impero.

Nel 1071 infatti i Normanni conquistarono Bari cacciando definitivamente i
Bizantini dall'Italia mentre i Selgiuchidi annichilirono l'esercito
bizantino nella Battaglia di Manzikert conquistando gran parte
dell'Anatolia e della Siria; l'Impero, privo dell'Anatolia (principale
fonte di truppe), sembrava sul punto di crollare ma seppe riprendersi con
la dinastia dei Comneni. Il primo imperatore di questa importante dinastia,
Alessio I, chiese infatti aiuti all'Occidente latino chiedendo loro di
cacciare i Selgiuchidi dal Santo Sepolcro e dall'Anatolia e l'Occidente
rispose organizzando alcune crociate contro gli Infedeli; inizialmente le
crociate portarono vantaggi a Bisanzio con la riconquista, con l'aiuto dei
crociati, delle zone costiere dell'Asia Minore; nel corso delle Crociate si
crearono tuttavia dei dissidi tra Crociati e Bizantini, che sfociarono
nella Quarta Crociata (1204), che non fu volta contro gli Infedeli ma
contro i Bizantini; e nel 1204 Costantinopoli, ritenuta inespugnabile,
venne espugnata dai crociati, che posero momentaneamente fine all'Impero
d'Oriente dando vita all'Impero latino.

Tuttavia nel 1261 i Bizantini riuscirono a riconquistare Bisanzio facendo
rinascere l'Impero d'Oriente; sotto la dinastia dei Paleologhi tuttavia
l'Impero non riuscì a recuperare l'antico splendore anche a causa
dell'ascesa di un nuovo nemico, gli Ottomani, che seppero approfittare
delle guerre civili che dilaniavano Bisanzio e nel 1453 espugnarono
Costantinopoli ponendo definitivamente fine all'Impero romano. Anche se
Maometto II, il conquistatore della città, si dichiarò Imperatore
dell'Impero romano (Cesare di Roma / Qayṣer-i Rum) nel 1453, Costantino XI
Paleologo viene generalmente considerato l'ultimo imperatore
romano-orientale. Cadeva così l'ultimo grande impero dell'antichità, nulla
riuscì in seguito a eguagliare la grandezza dell'Impero Romano.

Il Sacro Romano Impero

Nel corso del VI secolo, gli imperatori bizantini Tiberio II e Maurizio
considerarono la possibilità di rifondare un Impero d'Occidente autonomo da
quello d'Oriente, e con Roma capitale, ma questi progetti non andarono in
porto: Tiberio II ci ripensò e nominò unico successore il generale
Maurizio, mentre lo stesso Maurizio, che aveva espresso nel suo testamento
l'intenzione di lasciare in eredità la parte occidentale al figlio Tiberio,
mentre la parte orientale sarebbe andata al primogenito Teodosio, venne
ucciso insieme alla sua famiglia da una ribellione.⁴⁸ Da ricordare inoltre
l'usurpazione dell'esarca eunuco di Ravenna, Eleuterio, che nel dicembre
619 si fece incoronare dalle sue truppe imperatore d'Occidente con il nome
di Ismailius e tentò, su consiglio dell'arcivescovo ravennate, di marciare
su Roma per farsi incoronare nell'antica capitale.⁴⁹ Tuttavia, giunto a
Castrum Luceoli (presso l'odierna Cantiano) venne ucciso dai suoi soldati.

Nel Natale 800 il Re dei Franchi Carlo Magno venne incoronato Imperatore
dei Romani dal Papa Leone III. L'incoronazione non aveva basi nel diritto
di allora; i Bizantini però erano allora governati dall'Imperatrice Irene,
illegittima agli occhi degli occidentali, non solo perché donna ma anche
perché si era impossessata del trono accecando e uccidendo il figlio
Costantino VI; il Papa, dunque, considerando "vacante" il trono di
Costantinopoli perché retto da una donna filicida,⁵⁰ ebbe la
giustificazione per incoronare Imperatore d'Occidente Carlo Magno. Sembra
che comunque Carlo avesse l'intenzione di sposare l'Imperatrice Irene per
ricongiungere Occidente e Oriente, ma la detronizzazione di Irene mandò a
monte il progetto; il successore, Niceforo I, si rifiutò di riconoscere
all'Imperatore franco il titolo di Imperatore romano e ciò fu una delle
cause di una disputa tra i due imperi per il possesso di Venezia e della
Dalmazia che si concluse solo con la Pax Nicephori (812), con cui Bisanzio
riconobbe a Carlo Magno il titolo di Imperatore ma non quello di Imperatore
dei Romani. In ogni modo, il declino dell'Impero carolingio permise a
Bisanzio di ritornare sui propri passi, disconoscendo il titolo di
Imperatore agli Imperatori tedeschi.

In seguito Ottone I, nel X secolo, trasformò una parte del vecchio impero
carolingio nel Sacro Romano Impero. I Sacri Romani Imperatori si
consideravano, come i Bizantini, i successori dell'Impero romano, grazie
all'incoronazione papale, anche se da un punto di vista strettamente
giuridico l'incoronazione non aveva basi nel diritto di allora. Il Sacro
Romano Impero conobbe il suo periodo di massimo splendore nell'XI secolo
quando, insieme al papato, era una delle due grandi potenze della società
medioevale. Già sotto Federico Barbarossa e le vittorie dei Comuni,
l'Impero prese la via del declino, perdendo il reale controllo del
territorio, soprattutto in Italia, a favore delle varie autonomie locali.
Comuni, signori e principati comunque continuarono a vedere l'Impero come
un sacro ente sovranazionale dal quale trarre legittimità formale del
proprio potere, come testimoniano i numerosi diplomi imperiali concessi a
caro prezzo. Dal punto di vista sostanziale l'Imperatore non aveva alcuna
autorità e la sua carica, se non ricoperta da individui di particolare
forza e determinazione, era puramente simbolica.

Nel 1648 con la Pace di Vestfalia i principi feudali divennero praticamente
indipendenti dall'Imperatore e il Sacro Romano Impero si ridusse in pratica
a semplice confederazione di Stati solo formalmente uniti, ma de facto
indipendenti. Esso continuò comunque a esistere formalmente fino al 1806,
quando l'imperatore francese Napoleone Bonaparte obbligò l'Imperatore
Francesco II a sciogliere il Sacro Romano Impero e a diventare Imperatore
d'Austria.

Altri eredi

Oltre all'Impero bizantino, unico e legittimo successore dell'Impero romano
dopo la caduta della sua parte occidentale, altre tre entità statuali ne
rivendicarono l'eredità. La prima fu il Sacro Romano Impero, inizialmente
un grande progetto di ricostituzione dell'impero in Occidente, che fu
fondato il giorno di Natale dell'800 allorché papa Leone III incoronò il re
dei Franchi Carlo Magno imperatore dei Romani.

La seconda fu l'Impero ottomano. Quando gli Ottomani infatti, che basarono
il loro Stato sul modello bizantino, conquistarono Costantinopoli nel 1453,
Maometto II stabilì nella città la propria capitale e si proclamò
Imperatore romano. Maometto II compì anche un tentativo di impossessarsi
dell'Italia in modo da "riunificare l'impero", ma gli eserciti papali e
napoletani fermarono l'avanzata ottomana verso Roma a Otranto nel 1480.

Il terzo a proclamarsi erede dell'Impero dei Cesari fu l'Impero russo che,
nel 1470, forte del matrimonio tra lo zar Ivan III e la principessa
bizantina Zoe Paleologa, ribattezzò Mosca la "Terza Roma" (essendo
Costantinopoli considerata la seconda).

La Chiesa cattolica inoltre, preservò certi aspetti dell'Impero Romano. Per
esempio la lingua latina oppure le divisioni territoriali della chiesa
(Diocesi), che esistevano anche nell'impero Romano. Non solo, la Chiesa
conservò alcuni aspetti della civiltà spirituale romana e li diffuse.⁵¹ Per
questi motivi la Chiesa si considera detentrice della "eredità culturale
dell'Impero romano".

Escludendo questi tre ultimi Stati che sostenevano di essere successori
dell'Impero, e dando per vera la data tradizionale della fondazione di
Roma, lo Stato romano durò dal 753 a.C. al 1475, anno in cui cadde il
Principato di Teodoro (ultimo frammento dell'Impero bizantino che sfuggì
alla conquista Ottomana nel 1453), per un totale di 2.236 anni.

Va detto, infine, che anche l'Italia fascista di Mussolini pretese di
essere l'erede diretta dell'Impero Romano. Infatti il duce sognava di fare
dell'Italia una potenza mondiale, e molte delle città da lui costruite si
ispiravano, soprattutto nell'architettura e nella pianta, alla grandezza
della Roma antica.

Note

[1] John D. Durand, Historical Estimates of World Population: An
  Evaluation, 1977, pp. 253–296.
[2] Gibbon (a cura di Saunders), Capitolo III. «Per riassumere, il sistema
  del governo imperiale, così come istituito da Augusto..., può essere
  definito una monarchia assoluta mascherata nelle forme di una repubblica»
  (ibidem, p. 73)
[3] Svetonio, Augustus, 58.
[4] Come è quasi unanimemente sottolineato non solo dalla storiografia ma
  anche dal pensiero politico di età moderna, l'ultimo secolo dell'età
  repubblicana (133-31 a.C.) aveva mostrato che il sistema di governo
  guidato dall'oligarchia senatoria era inadeguato, e ciò per la
  sproporzione sempre maggiore fra la crescente estensione dell'Impero, che
  richiedeva pronte decisioni e interventi tempestivi, e gli organi dello
  Stato repubblicano, lenti e macchinosi. Inoltre, lo Stato era così
  lacerato da interminabili conflitti interni tra le classi e tra i capi
  militari, che ormai si sentiva il bisogno di una pacificazione generale,
  che potesse ridare stabilità e legalità. L'idea di un princeps o primo
  cittadino al di sopra delle parti, capace col suo prestigio di guidare la
  vita pubblica senza modificare le istituzioni, era ormai sentita come una
  necessità. Persino l'oligarchia senatoria, spaventata dalle violenze
  popolari e dalla ferocia delle guerre civili, sembrava ormai disposta a
  spartire il potere politico e militare con un "protettore" che sapesse
  garantire insieme il buon governo ed i privilegi e le ricchezze
  dell'aristocrazia (su questo aspetto vd. in particolare Ettore Lepore, Il
  princeps ciceroniano e gli ideali politici della tarda repubblica, Napoli
  1954).
[5] L'abilità di Augusto, in sostanza, risiede nel fatto che seppe imporre
  un governo personale, dotato di poteri amplissimi (imperium proconsolare
  maius et infinitum, cioè un comando superiore a quello dei proconsoli su
  tutte le province e gli eserciti; tribunicia potestas, ovvero
  l'inviolabilità, il diritto di veto e la facoltà di proporre e fare
  approvare le leggi; carica di pontifex maximus, che poneva sotto il
  diretto controllo anche la religione), camuffandolo da Repubblica
  restaurata, tramite la rinuncia formale alle cariche eccezionali tipiche
  della dittatura, ormai fuori legge dal 44 a.C. (rinuncia al consolato a
  vita, alla dittatura, ai titoli di re o di signore-dominus), non urtando
  così la suscettibilità della classe aristocratica, che aveva accettato il
  compromesso della cessione del potere politico e militare in cambio della
  garanzia dei propri privilegi sociali ed economici (Emilio Gabba,
  L'impero di Augusto, in Storia di Roma, II.2, Einaudi, Torino, 1991, pp.
  9-28; Feliciano Serrao, Il modello di costituzione. Forme giuridiche,
  caratteri politici, aspetti economico-sociali, in Storia di Roma, II.2,
  Einaudi, Torino, 1991, pp. 29-72).
[6] I successori di Augusto, se si eccettua qualche parentesi trasgressiva,
  avevano rispettato ruoli e regole, soprattutto quella che la nomina
  dell'imperatore fosse comunque sottoposta all'approvazione del Senato
  (Giorgio Ruffolo, Quando l'Italia era una superpotenza, Einaudi, 2004, p.
  86)
[7] Giorgio Ruffolo, Quando l'Italia era una superpotenza, Einaudi, 2004,
  p. 53
[8] Ruffolo, p. 99
[9] Solo pochi potevano avvicinarlo e parlargli e solo attraverso un
  rituale che prescriveva atti come la prosternazione (proskýnesis) ed il
  bacio del lembo del lembo del mantello.
[10] Nel tardo impero autori come Jones hanno calcolato che con
  l'Imperatore si spostassero qualcosa come 12.000 persone, compresi i
  funzionari, i dignitari, perfino la zecca, a dimostrazione
  dell'importanza assunta dalla corte imperiale. Un istituto particolare
  era quello del "comitatus". Da "comites" (coloro che accompagnano
  l'Imperatore) deriva (con altro significato pratico) il titolo di
  "conte".
[11] Eutropio, Breviarium ab Urbe condita, X, 1.
[12] Zosimo, Storia nuova, II, 8, 1.
[13] Zosimo, Storia nuova, II, 9, 1.
[14] Zosimo, Storia nuova, II, 28.
[15] Zonara, L'epitome delle storie, XIII, 1; Annales Valesiani, 5.29;
  Socrate Scolastico, Storia ecclesiastica, I, 4.4.
[16] Annales Valesiani, V, 28-29.
[17] Zosimo, Storia nuova, II, 29, 1.
[18] Eutropio, X, 6, 1.
[19] Sesto Aurelio Vittore, Cesari, 41, 8-9; Aurelio Vittore, Epitome, 41,
  7-8.
[20] Socrate I 4.
[21] Sozomeno, I 7, 5.
[22] Giordane, Getica III.
[23] Consolaria costantinopolitana, s.a. 325.
[24] Barnes, Timothy D., The New Empire of Diocletian and Constantine,
  Harvard University Press, Cambridge–Londra, 1982, p. 87.
[25] Annales Valesiani, XXXV.
[26] Aurelio Vittore, Liber de Caesaribus, XLI, 15: «obsistentibus valide
  militaribus».
[27] In particolare furono uccisi i fratellastri di Costantino I, Giulio
  Costanzo, Nepoziano e Dalmazio, alcuni loro figli, come Dalmazio Cesare e
  Annibaliano, e alcuni funzionari, come Optato e Ablabio.
[28] C.R.Whittaker, Frontiers of the Roman empire. A social ad economic
  study, Baltimora & London, 1997, p.143.
[29] Gibbon, pag. 348.
[30] Gibbon, pag. 369.
[31] l'impero veniva chiamato dai Bizantini Romania, Basileia Romaion o
  Pragmata Romaion, che significa "Terra dei Romani", "Impero dei Romani";
  i Bizantini si consideravano ancora romani (romaioi, si pronuncia romei).
[32] Per esempio si potrebbe citare il Gibbon che nella sua opera Storia
  del declino e della caduta dell'Impero romano scrisse che la storia del
  tardo Impero romano d'Oriente è «una monotona vicenda di debolezze e
  miseria», uno dei giudizi «più falsi e di maggiore effetto mai espressi
  da uno storico attento» secondo J.B. Bury (Fonte: Gibbon, Declino e
  caduta dell'Impero romano, prefazione del curatore Saunders, pag. 18).
[33] CHE SIGNIFICA IL TERMINE BIZANTINO SE NIENTE PUÒ DEFINIRSI CON TALE
  PAROLA?
[34] si potrebbero citare: J. B. Bury, autore di una History of the Later
  Roman Empire, from Arcadius to Irene, Jones, autore della The
  Prosopography of the Later Roman Empire (che considera "romano" l'Impero
  bizantino fino al 641) ma anche di una Storia del tardo Impero romano
  fino al 602, e George Finlay, che considera "romano" l'Impero bizantino
  fino al 717 (infatti la sua storia della Grecia bizantina inizia proprio
  nel 717).
[35] In realtà il consolato non fu abolito del tutto ma divenne una carica
  che poteva assumere solo l'Imperatore nel primo anno di regno. Cfr. J.B.
  Bury, History of the Later Roman Empire
[36] Enciclopedia Treccani, lemma Civiltà bizantina.
[37] "Gli anni dell'anarchia sotto il regno di Foca rappresentano l'ultima
  fase dell'Impero tardo romano. ... Dalla crisi uscì una nuova
  Bisanzio,liberata ormai dall'eredità del decadente stato tardo-romano e
  alimentata da nuove forze. A questo punto ha inizio la storia bizantina
  propriamente detta, cioè la storia dell'Impero greco medievale"
  (Ostrogorsky, p. 73).
[38] Ostrogorsky, p. 85.
[39] Che Eraclio sia l'artefice dei temi è sostenuto da Ostrogorsky e da
  altri storici. Warren Treadgold (cfr. History of the Byzantine State and
  Society (1997) e Storia di Bisanzio (2005) attribuisce invece la riforma
  dei temi a Costante II, nipote (di nonno) di Eraclio).
[40] L'Imperatore non veniva più chiamato Imperator Caesar Augustus ma
  Basileus (Βασιλεύς, re); anche il senato, i titoli di magister militum,
  curopalate ecc. vengono tradotti in greco; un cambiamento nel titolo non
  vuol dire necessariamente che sia avvenuto un cambiamento della funzione
  ma esso indica come la romanità dell'Impero d'Oriente si stesse man mano
  affievolendo.
[41]
[42] Tralasciando le fonti bizantine e quelle arabe, che chiamano i
  Bizantini "Romani", anche le fonti occidentali non fanno eccezione. Paolo
  Diacono, ancora nel tardo VIII secolo, definiva Giustiniano un imperatore
  romano (Historia Langobardorum, I,25) e nelle sue opere (Historia romana
  e Historia Langobardorum) usa il termine "Romani" per riferirsi ai
  Bizantini (a volte, tuttavia, usa il termine "Greci"). I cronisti
  ispanici Giovanni di Biclaro (es. s.a. 578) e Isidoro di Siviglia usano
  anch'essi il termine "Romani".
[43] Già Arvando, prefetto del pretorio delle Gallie, nell'incitare il re
  visigoto Eurico a invadere l'Impero, definisce spregiativamente "greco"
  (invece di utilizzare il termine "romano") Antemio, Imperatore
  d'Occidente imposto da Bisanzio e di provenienza orientale. Il Liber
  Pontificalis e Paolo Diacono (II,5) riportano le proteste rivolte dai
  Romani all'Imperatore di Bisanzio in cui viene detto che per i Romani era
  meglio servire i Goti piuttosto che i Greci. Paolo Diacono (Libro V)
  chiama le truppe orientali di Costante II che invadono il Ducato di
  Benevento "Greci", ma poi usa di nuovo il termine "Romani": "Costante II,
  vedendo che non era riuscito a nulla contro i Longobardi, decise di
  scagliarsi contro i suoi, cioè i Romani".
[44] Cfr. ad esempio l'epistolario di Papa Gregorio Magno, in cui ricorre
  spesso il termine "Repubblica".
[45] Ostrogorsky, p. 70.
[46] Cfr. ad esempio N. Bergamo, Costantino V imperatore di Bisanzio, p.
  96: «I rapporti tra Impero e pontefice divennero molto tesi, e nel 756 la
  rottura fu definitiva. Le cancellerie pontificie continuarono per qualche
  tempo ancora ad utilizzare le date dell'Impero, ma la situazione si
  deteriorò sempre più col passare degli anni. Dalle fonti, quelli che fino
  a poco tempo prima erano i Romani e coloro che guidavano la res pubblica
  romanorum, ora diventano graeci.»
[47] Georg Ostrogorsky, Storia dell'Impero bizantino, pag. 294-310
[48] Treadgold, History of the Byzantine State and Society, pp. 226-227;
  Smith, Dictionary of Greek and Roman Biography and Mythology, p. 978
[49] Porphyra #12, pp. 5-18.
[50] Ostrogorsky, Storia dell'Impero bizantino, pp. 165-168
[51] Dal Libro conoscere per capire la storia 1. Edizione A.P.E Mursia

Bibliografia

Fonti primarie

- Ammiano Marcellino, Res Gestae (testo latino) .
- Annales Valesiani, Vedi qui testo latino e traduzione in inglese.
- Augusto, Res Gestae Divi Augusti.
- Sesto Aurelio Vittore, Epitome de Caesaribus e De Vita et Moribus
  Imperatorum Romanorum; Vedi qui testo latino e traduzione in inglese.
- Cassio Dione Cocceiano, Storia romana.
- Consolaria costantinopolitana, s.a. 325.
- Erodiano, Storia dell'impero dopo Marco Aurelio.
- Eutropio, Breviarium historiae romanae (testo latino), VII-X .
- Flavio Giuseppe, Guerre giudaica.
- Historia Augusta, Vite degli imparatori da Adriano a Caro,Carino e
  Numeriano (testo latino) .
- Lattanzio, De mortibus persecutorum, XXIV; Vedi qui testo latino.
- Orosio, Historiarum adversus paganos libri septem, Vedi qui testo latino.
- Plinio il Vecchio, Naturalis Historia (testo latino) e versione inglese
  QUI.
- Socrate Scolastico, Storia ecclesiastica, I.
- Sozomeno, I.
- Svetonio, De vita Caesarum (testo latino)
- Tacito,
  + Annales (testo latino)
  + Historiae (testo latino)
- Velleio Patercolo, Historiae Romanae.
- Zonara, L'epitome delle storie.
- Zosimo, Storia nuova, I-II traduzione inglese del libro I, QUI.

Fonti epigrafiche

- L'Année épigraphique (AE)
- Corpus Inscriptionum Graecarum (CIG), Böckh A. e Niebhur B.G., 1825-1859
- Corpus Inscriptionum Latinarum (CIL), AAVV, 1863-..

Storiografia moderna

- Brown, P., Società romana e impero tardo-antico, Laterza, Roma-Bari 1986.
- Bury, J.B., A History of the Roman Empire from its Foundation to the
  death of Marcus Aurelius, 1913
- Carro, D., Classica (ovvero "Le cose della Flotta") - Storia della Marina
  di Roma - Testimonianze dall'antichità, Rivista Marittima, Roma,
  1992-2003 (12 volumi)
- Edward Gibbon, Storia del declino e della caduta dell'Impero romano
  (1776-1788)
- Jacques, F. - Scheid, J., Roma e il suo impero. Istituzioni, economia,
  religione, Laterza, Roma-Bari 1992.
- Jones, A.H.M., Il tardo impero romano. 284-602 d.C., Milano 1973-1981.
- Le Bohec, Y., Armi e guerrieri di Roma antica. Da Diocleziano alla caduta
  dell'impero romano, Roma 2008, p. 274. ISBN 978-88-430-4677-5
- Lepore, E., Il princeps ciceroniano e gli ideali politici della tarda
  repubblica, Napoli 1954
- Luttwak, E. N., La grande strategia dell'impero romano, Milano 1991.
- Mazzarino, S., L'impero romano, Laterza, Roma-Bari 1995.
- Rémondon, R., La crisi dell'impero romano, Milano 1975.
- Rostovzev, M., Storia economica e sociale dell'Impero romano, Firenze
  1980.
- Saltini Antonio, I semi della civiltà. Frumento, riso e mais nella storia
  delle società umane., Prefazione di Luigi Bernabò Brea, Bologna 1995
- Wacher, J. (a cura di), Il mondo di Roma imperiale, Roma-Bari 1989.
- Wheeler, M., La civiltà romana oltre i confini dell'impero, Torino 1963.
- Grimal P., Storia di Roma, Lecce, Argo, 2004.

Voci correlate

- Civiltà romana
- Imperatori romani
- Usurpatori romani
  + Impero romano d'Occidente
  + Impero romano d'Oriente
- Consoli repubblicani romani
- Consoli alto imperiali romani
- Consoli tardo imperiali romani
- Storia romana
- Lingua latina
- Epigrafia latina

Altri progetti

- Wikizionario contiene il lemma di dizionario «Impero romano»
- Wikiversità contiene lezioni su Impero romano
- Wikimedia Commons contiene immagini o altri file su Impero romano

Collegamenti esterni

- RomanoImpero, romanoimpero.blogspot.com.
- Le città romane, imperium-romanum.it.
- Roma Aeterna, romaeterna.org.
- Wikilibro Imperatori (PDF), wikilibri.it.
- Signa Inferre, signainferre.it.
- Il tramonto dell'impero, digilander.libero.it.
- (EN, FR) The Roman Law Library, web.upmf-grenoble.fr.
- (EN) Digital Atlas of the Roman Empire, imperium.ahlfeldt.se.

Alto Impero romano

L'Alto Impero romano rappresentò l'ultima parte della storia politica
romana che va dalla fine della guerra civile degli anni 44-31 a.C. fino
alla presa di potere di Diocleziano nel 284 d.C.

Antefatto

Civiltà romana

Per ogni aspetto della società tardo-romana (es.forma di governo, diritto,
religione, economia, cultura letteraria, artistica, ecc.) si rimanda alla
voce Civiltà romana; riguardo invece agli aspetti militari, si rimanda alla
voce Storia delle campagne dell'esercito romano in età alto-imperiale.

Cronologia dei principali eventi politici tardo-imperiali (284-476)

Augusto

L'età di Augusto rappresentò un momento di svolta nella storia di Roma e il
definitivo passaggio dal periodo repubblicano al principato. La rivoluzione
dal vecchio al nuovo sistema politico contrassegnò anche la sfera
economica, militare, amministrativa, giuridica e culturale.

Quando infatti la Repubblica romana (509 a.C. - 31 a.C.) era ormai preda di
una crisi istituzionale irreversibile¹ , Gaio Giulio Cesare Ottaviano,
pronipote di Giulio Cesare e da lui adottato, rafforzò la sua posizione con
la sconfitta del suo unico rivale per il potere, Marco Antonio, nella
battaglia di Azio. Anni di guerra civile avevano lasciato Roma quasi senza
legge. Essa, tuttavia, non era ancora del tutto disposta ad accettare il
controllo di un despota.

Ottaviano agì astutamente. Per prima cosa sciolse il suo esercito ed
indisse le elezioni. Ottenne, in tal modo, la prestigiosa carica di
console. Nel 27 a.C., restituì ufficialmente il potere al Senato di Roma, e
si offrì di rinunciare alla sua personale supremazia militare ed egemonia
sull'Egitto. Non solo il Senato respinse la proposta, ma gli fu anche dato
il controllo della Spagna, della Gallia e della Siria. Poco dopo, il Senato
gli concesse anche l'appellativo di "Augusto".

Augusto sapeva che il potere necessario per un governo assoluto non sarebbe
derivato né dalla dittatura, messa fuori legge da Antonio nel 44 a.C., né
dal consolato. Nel 23 a.C. rinunciò a questa carica, ma si assicurò il
controllo effettivo, assumendo alcune "prerogative" legate alle antiche
magistrature repubblicane. Gli fu, innanzitutto, garantita a vita la
tribunicia potestas, legata in origine alla magistratura dei tribuni della
plebe, che gli permetteva di convocare il Senato, di decidere, porre
questioni avanti ad esso, porre il veto alle decisioni di tutte le
magistrature repubblicane e di fruire della sacrale inviolabilità della
propria persona. Ricevette, inoltre, l'imperium proconsolare maximo, ossia
il comando supremo su tutte le milizie in tutte le provincie (questa era
una delle prerogativa del proconsole nella regione di sua competenza). Il
conferimento da parte del Senato di queste due prerogative gli dava
autorità suprema in tutte le questioni riguardanti il governo del
territorio. Il 27 a.C. e il 23 a.C. segnano le principali tappe di questa
vera e propria riforma costituzionale, con la quale si considera che
Augusto assumesse concretamente i poteri propri di imperatore di Roma. Egli
tuttavia fu solito usare titoli quali "Principe" o "Primo Cittadino"² .

Con i nuovi poteri che gli erano stati conferiti, Augusto riorganizzò
l'amministrazione dell'Impero negli oltre quarant'anni di principato,
introducendo riforme d'importanza cruciale per i successivi tre secoli:³

- riformò il cursus honorum di tutte le principali magistrature romane,
  ricostruendo la nuova classe politica e aristocratica, e formando una
  nuova classe dinastica;
- riordinò il nuovo sistema amministrativo provinciale anche grazie alla
  creazione di numerose colonie e municipi che favorirono la romanizzazione
  dell'intero bacino del Mediterraneo;
- riorganizzò le forze armate di terra (con l'introduzione di milizie
  specializzate per la difesa e la sicurezza dell'Urbe, come le coorti
  urbane, i vigiles e la guardia pretoriana) e di mare (con la formazione
  di nuove flotte in Italia e nelle provincie);
- riformò il sistema di difese dei confini imperiali, acquartierando in
  modo permanente legioni e auxilia in fortezze e forti lungo l'intero
  limes;
- fece di Roma una città monumentale con la costruzione di numerosi nuovi
  edifici, avvalendosi di un collaboratore come Marco Vipsanio Agrippa;
- favorì la rinascita economica e il commercio, grazie alla pacificazione
  dell'intera area mediterranea, alla costruzione di porti, strade, ponti e
  ad un piano di conquiste territoriali senza precedenti,⁴ che portarono
  all'erario romano immense e insperate risorse (basti pensare al tesoro
  tolemaico o al grano egiziano, alle miniere d'oro dei Cantabri o quelle
  d'argento dell'Illirico);
- promosse una politica sociale più equa verso le classi meno abbienti, con
  continuative elargizioni di grano e la costruzione di nuove opere di
  pubblica utilità (come terme, acquedotti e fori);
- diede nuovo impulso alla cultura, grazie anche all'aiuto di Mecenate.
- introdusse una serie di leggi a protezione della famiglia e del mos
  maiorum chiamate Leges Iuliae.
- riordinò il sistema monetario (23-15 a.C.), che rimase praticamente
  immutato per due secoli.

Fu un maestro nell'arte della propaganda, favorendo il consenso dei
cittadini alle sue riforme. La pacificazione delle guerre civili fu
celebrata come una nuova età dell'oro dagli scrittori e poeti
contemporanei, come Orazio, Livio e soprattutto Virgilio. La celebrazione
di giochi ed eventi speciali rafforzavano la sua popolarità.

Il controllo assoluto dello stato gli permise di indicare il suo
successore, nonostante il formale rispetto della forma repubblicana.
Inizialmente si rivolse al nipote Marco Claudio Marcello, figlio della
sorella Ottavia, al quale diede in sposa la figlia Giulia. Marcello morì
tuttavia nel 23 a.C.: alcuni degli storici successivi ventilarono
l'ipotesi, probabilmente infondata, che fosse stato avvelenato da Livia
Drusilla, moglie di Augusto.

Augusto maritò quindi la figlia alla sua "mano destra", Agrippa. Da questa
unione nacquero tre figli: Caio Cesare, Lucio Cesare e Postumo (così
chiamato perché nato dopo la morte del padre). I due maggiori furono
adottati dal nonno con l'intento di farne i suoi successori, ma morirono
anch'essi in giovane età. Augusto mostrò anche favore per i suoi figliastri
(figli del primo matrimonio di Livia) Tiberio e Druso, che conquistarono a
suo nome nuovi territori nel nord.

Dopo la morte di Agrippa nel 12 a.C., il figlio di Livia, Tiberio, divorziò
dalla prima moglie, figlia di Agrippa e ne sposò la vedova, Giulia. Tiberio
fu chiamato a dividere con l'imperatore la tribunicia potestas, che era
fondamento del potere imperiale, ma poco dopo si ritirò in esilio
volontario a Rodi. Dopo la morte precoce di Caio e Lucio nel 4 e 2 a.C.
rispettivamente, e la precedente morte del fratello Druso maggiore (9
a.C.), Tiberio fu richiamato a Roma e venne adottato da Augusto, che lo
designava in tal modo proprio erede.

Il 9 agosto 14, Augusto morì. Poco dopo il Senato decretò il suo
inserimento fra gli dei di Roma. Postumo Agrippa e Tiberio erano stati
nominati coeredi. Tuttavia Postumo era stato esiliato e venne ben presto
ucciso. Si ignora chi avesse ordinato la sua morte, ma Tiberio ebbe la via
libera per assumere lo stesso potere che aveva avuto il padre adottivo.

La dinastia giulio-claudia (27 a.C. - 68 d.C.)

Con dinastia giulio-claudia si indica la serie dei primi cinque imperatori
romani, che governarono l'impero dal 27 a.C. al 68 d.C., quando l'ultimo
della linea, Nerone, si suicidò, si dice, aiutato da un liberto. Viene così
chiamata dal nomen (il nome di famiglia) dei primi due imperatori: Caio
Giulio Cesare Ottaviano (l'imperatore Augusto), adottato da Cesare e dunque
membro della famiglia Giulia (gens Giulia) e Tiberio Claudio Nerone
(l'imperatore Tiberio figlio di primo letto di Livia, moglie di Augusto),
appartenente per nascita alla famiglia Claudia (gens Claudia). Gli
imperatori della dinastia furono: Augusto (27 a.C. – 14), Tiberio (14 –
37), Caligola (37 – 41), Claudio (41 – 54) e Nerone (54 – 68).

Tiberio

Discendente della gens Claudia, alla nascita ebbe il nome di Tiberio
Claudio Nerone (Tiberius Claudius Nero). Fu adottato da Augusto nel 4, ed
il suo nome mutò in Tiberio Giulio Cesare (Tiberius Iulius Caesar); alla
morte del padre adottivo, il 19 agosto 14, ottenne il nome di Tiberio
Giulio Cesare Augusto (Tiberius Iulius Caesar Augustus) e poté succedergli
ufficialmente nel ruolo di princeps, sebbene già dall'anno 12 fosse stato
associato nel governo dell'impero.

In gioventù Tiberio si distinse per il suo talento militare conducendo
brillantemente numerose campagne lungo i confini settentrionali dell'Impero
e in Illirico. Dopo un periodo di volontario esilio sull'isola di Rodi,
rientrò a Roma nel 4 e condusse altre spedizioni in Illirico e in Germania,
dove pose rimedio alle conseguenze della battaglia di Teutoburgo. I primi
anni del regno di Tiberio furono pacifici e relativamente tranquilli.
Tiberio consolidò il potere di Roma e assicurò la ricchezza e la prosperità
dell'Urbe e del suo Stato. Adottò Germanico, figlio di Druso, suo fratello,
e lo inviò in una spedizione contro i Germani, grazie alla quale suo nipote
acquistò gran popolarità presso i propri soldati e l'opinione pubblica
romana. Più tardi Tiberio lo spedì in Oriente per combattere contro i Parti
(18), ma l'anno successivo, ad Antiochia, Germanico morì in circostanze mai
del tutto chiarite. Gneo Calpurnio Pisone, uomo di fiducia di Tiberio che
lo aveva imposto come consigliere al generale, fu sospettato da taluni di
averlo fatto avvelenare. Questo fu anche il convincimento di Germanico
prima di spirare. Lo stesso imperatore fu ritenuto in qualche modo
responsabile di avere provocato la morte del nipote, avendogli posto al
fianco un uomo a lui ostile come Pisone. Nel 23 Tiberio perse anche suo
figlio, Druso minore.

Dopo la morte di Germanico e di Druso l'imperatore iniziò a ritirarsi
sempre più in sé stesso, convinto di aver perso i favori del popolo e di
essere circondato da persone che cospiravano contro di lui. Vennero
istruiti una serie di processi ed eseguite un certo numero di condanne a
morte per tradimento. Nel 26 Tiberio si ritirò nella propria villa di
Capri, lasciando il potere nelle mani del comandante della guardia
pretoriana, Elio Seiano, che portò avanti le persecuzioni. Anch'egli iniziò
a consolidare il proprio potere e nel 31 fu nominato console insieme a
Tiberio, che gli concesse in sposa sua nipote Livilla. Nello stesso anno
l'imperatore scoprì una congiura che Seiano sembrava avesse ordito contro
di lui e lo mise a morte insieme a molti dei suoi amici. Le persecuzioni
non si arrestarono che alla scomparsa di Tiberio, avvenuta nel 37 a Capo
Miseno.

Caligola

Al momento della morte di Tiberio, molti dei personaggi che avrebbero
potuto succedergli erano stati brutalmente uccisi. Il successore più logico
(scelto anche da Tiberio) era Gaio (meglio conosciuto col nome di Caligola,
per la sua abitudine di portare particolari sandali chiamati caligae), suo
pronipote e figlio di Germanico. Caligola iniziò il regno ponendo fine alle
persecuzioni e bruciando gli archivi dello zio. Sfortunatamente, però,
cadde presto malato: gli storici successivi, probabilmente alterando in
parte la verità, riportano una serie di suoi atti insensati che avrebbero
avuto luogo a partire dalla fine del 37. Pare, ad esempio, che avesse
ordinato ai suoi soldati di invadere la Britannia, ma che avesse cambiato
parere all'ultimo minuto, mandandoli invece a raccogliere conchiglie sulla
riva del mare. Venne inoltre accusato di intrattenere rapporti incestuosi
con le proprie sorelle. Celebre è anche la sua presunta decisione di
nominare senatore un suo cavallo. Il suo ordine di erigere nel tempio di
Gerusalemme una statua che lo raffigurasse, sebbene fosse di normale
amministrazione nelle province orientali (in cui il culto riservato al
sovrano aveva funzione di collante istituzionale), scatenò l'opposizione
degli Ebrei. Nel 41, Caligola cadde vittima di una congiura, assassinato
dal comandante dei pretoriani Cassio Cherea. L'unico membro rimasto della
famiglia imperiale era un altro nipote di Tiberio: Tiberio Claudio Druso
Nerone Germanico, meglio noto come Claudio.

Claudio

Claudio era stato a lungo considerato un debole ed un pazzo dal resto della
famiglia. E tale fama, alla quale contribuì anche lo scrittore Tacito, gli
rimase per tradizione. Egli non fu tuttavia né paranoico come lo zio
Tiberio, né pazzo come il nipote Caligola, e fu invece capace di
amministrare con responsabile capacità. Riorganizzò la burocrazia e mise
ordine nella cittadinanza e nei ruoli senatoriali. Proseguì la conquista e
colonizzazione della Britannia, creando nel 43 la nuova provincia, ed
aggiunse all'Impero molte province orientali. In Italia costruì un porto
invernale ad Ostia, creando magazzini per accumulare granaglie e cereali
provenienti da altre parti dell'Impero e da usare nella cattiva stagione.
Sul fronte familiare, Claudio ebbe meno successo. La moglie Messalina lo
tradiva e fu quindi messa a morte; successivamente sposò la nipote
Agrippina. Questa, insieme con molti dei suoi liberti, aveva uno
straordinario potere su di lui e probabilmente lo uccise nel 54. Claudio
nello stesso anno fu inserito fra gli dei. La morte di Claudio spianò la
strada al figlio di Agrippina, il sedicenne Lucio Domizio Enobarbo, che
adottato da Claudio aveva preso il nome di Tiberio Claudio Nerone
Domiziano, noto come Nerone.

Nerone

Inizialmente, Nerone lasciò il governo di Roma a sua madre ed ai suoi
tutori, in particolare a Seneca. Tuttavia, divenendo adulto, il suo
desiderio di potere aumentò: fece giustiziare la madre ed i tutori. Durante
il suo regno ci fu una serie di rivolte e ribellioni in tutto l'Impero: in
Britannia, Armenia, Partia e Giudea. L'incapacità di Nerone di gestire le
ribellioni e la sua sostanziale incompetenza divennero rapidamente evidenti
e nel 68, cosicché perfino la guardia Imperiale lo abbandonò. La sua
immagine ci è stata tramandata dagli storici cristiani, come l'autore della
prima persecuzione contro i cristiani, nonché responsabile del martirio di
moltissimi cristiani e dei vertici della Chiesa Romana, cioè San Pietro e
San Paolo. Nerone si suicidò, e l'anno 69 (noto come l'anno dei quattro
Imperatori) fu un anno di guerra civile, con gli Imperatori Galba, Otone,
Vitellio e Vespasiano al trono in rapida successione. Alla fine dell'anno,
Vespasiano riuscì a consolidare il suo potere come Imperatore di Roma.

I Flavi (69-96)

La dinastia Flavia fu la seconda dinastia imperiale romana, che detenne il
potere dal 69 al 96. I Flavii Vespasiani erano una famiglia della classe
media, d'origine modesta, giunta poi all'ordine equestre grazie alla
militanza fedele nell'esercito, che giunse al potere quando Tito Flavio
Vespasiano, generale degli eserciti d'oriente, prese il potere durante
l'Anno dei quattro imperatori.

Vespasiano

Vespasiano era stato un generale romano di notevole successo ed aveva
amministrato molte parti esterne dell'Impero. Sua grande azione fu la
repressione della rivolta in Giudea. Aveva sostenuto la candidatura
imperiale di Galba; tuttavia alla sua morte, Vespasiano divenne il maggior
aspirante al trono. Dopo il suicidio di Otone, Vespasiano riuscì a
dirottare la fornitura invernale del grano per Roma, mettendosi in ottima
posizione per sconfiggere l'ultimo rivale, Vitellio. Il 20 dicembre 69,
alcuni sostenitori di Vespasiano occuparono Roma. Vitellio fu ucciso dalle
sue truppe, ed il giorno successivo il Senato confermò Imperatore
Vespasiano.

Fu un autocrate, ricevendo meno appoggio dal Senato dei suoi predecessori
Giulio-Claudii. Questo è esemplificato dal fatto che lui stesso riferisce
la sua salita al potere il 1º luglio quando fu proclamato Imperatore dalle
truppe, invece del 21 dicembre quando fu confermato dal Senato. Egli volle,
negli anni successivi, espellere i Senatori a lui contrari.

Liberò Roma dai problemi finanziari creati dagli eccessi di Nerone e dalle
guerre civili. Aumentando le tasse in modo drammatico (talvolta più che
raddoppiate), egli riuscì a raggiungere un'eccedenza di bilancio e a
realizzare progetti di lavori pubblici. Egli fu il primo committente del
Colosseo e costruì un Foro il cui centro era il Tempio della Pace.

Vespasiano fu inoltre effettivamente imperatore delle province. I suoi
generali soffocarono ribellioni in Siria e Germania. Infatti in Germania
riuscì ad allargare le frontiere dell'Impero, e gran parte della Bretagna
fu portata sotto il dominio di Roma. Inoltre estese la cittadinanza romana
agli abitanti della Spagna.

Un altro esempio delle sue tendenze monarchiche fu la sua insistenza che
gli succedessero i figli Tito e Domiziano; il potere imperiale non era
visto allora come ereditario. Tito, che aveva avuto qualche successo
militare all'inizio del regno di Vespasiano, fu visto come il supposto
erede al trono; Domiziano era visto come meno disciplinato e responsabile.
Tito affiancò il padre nei compiti di censore e console e lo aiutò nel
riorganizzare i ruoli del Senato. Il 23 giugno 79, alla morte di
Vespasiano, Tito fu immediatamente confermato imperatore.

Tito

Il breve regno di Tito durato circa due anni fu segnato da numerosi
disastri: nel 79 l'eruzione del Vesuvio distrusse Pompei ed Ercolano, e
nell'80 un incendio distrusse gran parte di Roma. Nello stesso anno poi si
diffuse una pestilenza. La sua generosità nella ricostruzione dopo le
tragedie, lo rese molto popolare. Tuttavia il Colosseo fu completato solo
durante il regno di Domiziano. Tito fu molto fiero dei suoi progressi nella
costruzione del grande anfiteatro cominciato dal padre.

Egli tenne la cerimonia inaugurale nell'edificio non ancora terminato
durante gli anni ottanta, con un grandioso spettacolo in cui si esibirono
cento gladiatori e che durò cento giorni. Tito morì nell'81 a 41 anni e ci
furono voci che fosse stato assassinato dal fratello Domiziano impaziente
di succedergli.

Domiziano

Fu con Domiziano che i rapporti già tesi tra la dinastia flavia ed il
senato si andarono sempre più logorando. Le cause di questo difficile
sodalizio furono dapprima la divinizzazione del culto personale
dell'imperatore secondo modalità tipicamente ellenistiche ed in seguito il
divorzio dalla moglie Domizia, di estrazione senatoria. Fu buon
amministratore, cercò di migliorare le condizioni economiche dei sudditi e
abbellì Roma con una lunga stagione di lavori pubblici. Non mirò
all'espansione dell'Impero ma a difendere i confini costituendo gli agri
decumates, territori colonizzati alle frontiere del Reno e della Rezia,
rafforzandone le difese. Ottenne altri importanti successi militari grazie
ai suoi generali: in Britannia, finita nell'84, contro la popolazione
germanica dei Catti, in Dacia (85-89) contro il re dacico Decebalo. Nell'89
Domiziano dovette reprimere la ribellione di Antonino Saturnino a Magonza.

Si appoggiò sulla popolazione urbana, sui piccoli coltivatori e
sull'esercito, comprendendo i difetti della diarchia di un governo diviso
tra l'autorità dell'imperatore e di un Senato aristocratico geloso delle
proprie prerogative ma incapace di governare. Si proclamò signore e dio, ma
rimase nel solco della tradizionale cultura romana e non riuscì o non volle
sciogliere il nodo della divisione dei poteri, pur ingaggiando un'aperta
lotta con l'aristocrazia. Dopo la fallita insurrezione di Lucio Antonio
Saturnino accentuò la repressione, instaurando un regime di terrore posto
fine dal suo assassinio in un complotto del Senato. La parte finale del suo
regno fu macchiata dalla condanna dei filosofi e, nel 95, dalla
persecuzione contro i Cristiani. L'anno seguente Domiziano morì, vittima di
una congiura.

Imperatori adottivi (96-138)

Il periodo che va dalla fine del I alla fine del II secolo è caratterizzato
da una successione non più dinastica, ma adottiva, basata sui meriti dei
singoli scelti dagli imperatori come loro successori.

L'Impero romano arrivò all'apice della sua potenza durante i principati di
Traiano, Adriano, Antonino Pio e Marco Aurelio. Alla morte di quest'ultimo,
il potere passò al figlio Commodo, che portò il principato verso una forma
più autocratica e teocratica. Il potere delle istituzioni tradizionali si
andò indebolendo e il fenomeno proseguì con i suoi successori, sempre più
bisognosi dell'appoggio dell'esercito per governare. Il ruolo del Senato
nei secoli successivi si ridusse progressivamente, fino a divenire del
tutto formale. La dipendenza sempre più accentuata del potere imperiale
dall'esercito condusse, nel 235 circa, a un periodo di crisi militare e
politica, definito dagli storici come anarchia militare.

Nerva

Marco Cocceio Nerva fu un aristocratico romano, divenuto poi imperatore.
Era figlio di Cocceio Nerva, famoso giureconsulto, e di Sergia Plautilla,
figlia del console Popilio Lenate.

Fu l'ultimo imperatore italiano sia di nascita che di famiglia. Nerva non
aveva seguito l'usuale carriera amministrativa (il cursus honorum), anche
se era stato console durante l'impero di Vespasiano nel 71 e con Domiziano
nel 90. Nerva era molto stimato come anziano senatore ed era noto come
persona mite e accorta. Alla morte di Domiziano, Nerva acconsentì a
divenirne il successore e fu acclamato imperatore in Senato da tutte le
classi concordi sul suo nome.

Durante il suo regno, breve ma significativo, apportò un grande
cambiamento: il "principato adottivo". Questa riforma prevedeva che
l'imperatore in carica in quel momento dovesse decidere, prima della sua
morte, il suo successore all'interno del senato. Questo faceva sì che i
senatori venissero responsabilizzati.

Traiano

Nerva adottò un eminente personaggio militare, Traiano. Durante il suo
principato l'Impero romano raggiunse la massima estensione territoriale
(98-117), grazie alle campagne di conquista contro i Daci di Decebalo
(101-106), ed a quelle contro i Parti (114-117), con la creazione di cinque
nuove province, una in Occidente (Dacia) e quattro in Oriente (Arabia,
Armenia, Mesopotamia e Assiria).

Traiano si dedicò anche alla costruzione di numerose opere pubbliche, tra
cui spiccano il porto di Traiano ad Ostia ed il Foro imperiale a Roma. Egli
infatti predispose un piano regolatore per Roma, dove furono innalzati un
nuovo foro con annesso un ampio mercato, opere ideate dall'architetto
Apollodoro di Damasco. Furono costruiti inoltre un arco di trionfo, la
basilica Ulpia, con ai lati due biblioteche (greca e latina), oltre ad una
colonna celebrativa, sulla quale sono rappresentate le vicende della
conquista della Dacia. Importante al di fuori della città di Roma fu la
costruzione della via Traiana che rappresentava una valida alternativa alla
via Appia. Essa partiva da Benevento e passava per Canosa di Puglia,
Bitonto ed Egnazia, fino a Brindisi. Sempre nell'ottica di migliorare le
comunicazioni con l'Oriente, Traiano ordinò l'ampliamento del porto di
Ancona.

Per il resto della storia dell'Impero Romano e per buona parte di quella
dell'Impero Bizantino, ogni nuovo Imperatore dopo Traiano veniva salutato
dal Senato con l'augurio: possa tu essere più fortunato di Augusto e
migliore di Traiano (Felicior Augusto, melior Traiano!). In epoca
medievale, si diffuse la leggenda secondo la quale papa Gregorio Magno,
colpito dalla bontà dell'Imperatore, avrebbe ottenuto da Dio la
resurrezione di lui per il tempo necessario ad impartirgli il battesimo.
Dante riporta questa leggenda nella Divina Commedia, ponendo Traiano in
Paradiso, nel Cielo di Giove, e precisamente fra i sei spiriti giusti che
formano l'occhio della mistica aquila.

Adriano

A Traiano succedette Adriano (117-138). Egli accrebbe i poteri del principe
rispetto a quelli del senato ed unificò la legislazione dell'impero. Negli
anni del suo regno vi fu un periodo di pace, turbata esclusivamente dalla
terza rivolta giudaica (132-135). Il regno di Adriano fu caratterizzato da
una generale pausa nelle operazioni militari. Egli abbandonò le conquiste
di Traiano in Mesopotamia, considerandole giustamente indifendibili, a
causa dell'immane sforzo logistico necessario per far giungere rifornimenti
a quelle latitudini. La politica di Adriano fu tesa a tracciare confini
controllabili a costi sostenibili. Le frontiere più turbolente furono
rinforzate con opere di fortificazione permanenti, la più famosa delle
quali è il possente Vallo di Adriano in Gran Bretagna. Oltre a questa
potenziò i confini tra Germania superiore e Rezia.

Il suo principato fu caratterizzato soprattutto per i suoi viaggi, nei
quali percorse tutto l'Impero, non si occupò solo di questioni legate alla
difesa dei confini ma anche di esigenze amministrative, edificazioni di
edifici pubblici e, più in generale, di cercare di migliorare lo standard
di vita delle province.

Al contrario di altri imperatori, che governarono l'impero senza muoversi
praticamente mai, Adriano scelse un metodo di conoscenza diretta derivante
dal ritenere ormai in atto un consolidamento della situazione interna, in
quanto allontanarsi dalla sede del potere per periodi così prolungati
presupponeva una certezza assoluta della tenuta del sistema. Un altro
elemento era la curiosità propria del suo carattere e la propensione per i
viaggi che lo accompagnò tutta la vita.

Adriano protesse notevolmente l'arte essendo egli stesso un fine
intellettuale, amante delle arti figurative, della poesia e della
letteratura. Anche l'architettura lo appassionava molto e durante il suo
principato si adoperò per dare un'impronta stilistica personale agli
edifici via via edificati. Villa Adriana a Tivoli fu l'esempio più notevole
di una dimora immensa costruita con passione, intesa come luogo della
memoria, intessuto di citazioni architettoniche e paesaggistiche, di
riproduzioni, su varia scala, di luoghi come il Pecile ateniese o Canopo in
Egitto.

Anche a Roma il Pantheon, costruito da Agrippa, fu re-instaurato, edificato
nuovamente, sotto Adriano e con la forma definitiva che tuttora conserva
(non fu semplicemente restaurato). La città fu inoltre ulteriormente
arricchita di templi, come il tempio di Venere e Roma e di edifici
pubblici. Sembra che spesso l'imperatore in persona mettesse mano ai
progetti il che, secondo Cassio Dione Cocceiano, portò ad un conflitto con
Apollodoro di Damasco, architetto di corte ufficialmente investito
dell'incarico progettuale.

Antonini (138-193)

Antonino Pio

Antonino Pio (138-161), capostipite della Dinastia degli Antonini, continuò
la politica pacifica del predecessore, fu un saggio amministratore e
riconfermò al senato le prerogative passate, tanto da meritarsi
l'appellativo di Pio.

Fu adottato da Adriano il 25 febbraio 138, ricevendo la potestà tribunizia
e l'imperium. In cambio Adriano gli impose di adottare a sua volta, Marco
Aurelio e Lucio Vero, i futuri imperatori. Uno dei primi atti ufficiali di
governo (acta) fu la divinizzazione del suo predecessore, alla quale si
oppose fieramente tutto il senato, che non aveva dimenticato che Adriano
aveva diminuito l'autorità dell'assemblea e ne aveva mandato a morte alcuni
membri.

Ligio alla religione e agli antichi riti, nel 148 celebrò solennemente il
novecentesimo anniversario della fondazione di Roma. Fu anche un ottimo
amministratore delle finanze imperiali, lasciando ai suoi successori un
patrimonio di oltre due miliardi e mezzo di sesterzi, segno evidente
dell'ottima cura con cui resse le redini dello stato. Continuò l'opera del
suo predecessore nel campo dell'edilizia (furono costruiti ponti, strade,
acquedotti in tutto l'impero anche se pochi sono i monumenti dell'Urbe da
lui fatti costruire che ci sono giunti) e aiutò con la sospensione del
tributo dovuto diverse città colpite da calamità varie (incendi: Roma,
Narbona, Antiochia, Cartagine, terremoti: Rodi e l'Asia minore). Senza
ridurre le spese per le province, aumentò quelle per l'Italia, a differenza
del predecessore. Infine c'è da aggiungere che aumentò la distribuzione di
sussidi, inaugurata da Traiano, alle orfane italiche, dette "Puellae
Faustinianae" dal nome della moglie di Antonino, quando questa morì nel
141.

Notevole fu l'impronta da lui lasciata nel campo del diritto tramite i
giureconsulti Vindio Vero, Salvio Valente, Volusio Meciano, Vepio Marcello
e Diaboleno. Sotto il suo regno giunse a conclusione e ci fu il
riconoscimento giuridico formale della distinzione tra le classi superiori
(honestiores) e le altre (humiliores), distinzione espressa nelle diverse
pene cui le classi erano soggette. Si nota la tendenza a sottoporre i ceti
più umili della società, siano pure cittadini romani, a pene generalmente
riservate in età repubblicana agli schiavi.

Riguardo infine alla politica estera vale la pena citare un passo della
Historia Augusta secondo la quale:

Pose, infine, sul trono dei vicini Quadi, a nord della Pannonia superiore
ed inferiore un nuovo re filo-romano.⁸

Marco Aurelio e Lucio Vero

Marco Aurelio fu adottato nel 138 dal suocero Antonino Pio che lo nominò
erede al trono imperiale. Fu imperatore - assieme a Lucio Vero, suo
fratello adottivo essendo stato anch'egli adottato da Antonino Pio - dal
161 sino alla morte, avvenuta per malattia nel 180, a Sirmio (secondo
Tertulliano, suo contemporaneo), o presso Vindobona.⁹

Considerato dalla storiografia tradizionale come un sovrano capace e
assennato - il quinto dei cosiddetti "buoni imperatori" menzionati da
Edward Gibbon - il suo regno fu, tuttavia, funestato da numerosi conflitti
bellici, di grandi proporzioni (per forze armate impiegate e relativi
gravosi impegni finanziari), come le guerre partiche (dal 161 al 166) e le
guerre marcomanniche contro le popolazioni germaniche e sarmatiche lungo i
confini settentrionali, che durarono fino alla sua morte (dal 166/167 al
180); oltre a carestie e pestilenze (quest'ultima devastò l'intero Impero
al punto di ridurne la sua popolazione di almeno un quarto); e la rivolta
interna di Avidio Cassio in Oriente. I prodromi della crisi che investì
l'impero romano nel III secolo si fecero maggiormente sentire con la
successione al trono di Commodo (180-192).

Marco Aurelio è ricordato anche come un importante filosofo stoico, autore
dei Colloqui con se stesso (Τὰ εἰς ἑαυτόν nell'originale in greco). Alcuni
imperatori successivi utilizzarono il nome "Marco Aurelio" per sottolineare
un inesistente legame con Marco Aurelio. Tra questi vi furono: Marco
Aurelio Probo, Marco Aurelio Mario, Marco Aurelio Caro e Marco Aurelio
Carino.

Commodo

Commodo, figlio di Marco Aurelio, in seguito all'usurpazione di Avidio
Cassio, governatore della Siria (nell'aprile del 175), fu dichiarato dal
padre co-Augusto. Morto il padre il 17 marzo del 180 a Sirmium, continuò la
guerra contro le popolazioni germano-sarmatiche lungo i confini
settentrionali. Giunto l'autunno, preferì ritirarsi a Roma, lasciando ai
suoi generali il compito di portare a termine i piani paterni, ma
abbandonando i territori conquistati della Marcomannia.

Tornato nell'Urbs, cominciò ad incrinare l'equilibrio istituzionale
raggiunto e con il suo atteggiamento dispotico favorì il malcontento delle
province e dell'aristocrazia. Fu grande appassionato per i combattimenti
gladiatori e quelli contro le bestie, al punto da scendere egli stesso
nell'arena vestito da gladiatore, come l'Ercole romano. Questo era
considerato poco decoroso dal popolo di Roma, che metteva i gladiatori al
rango più basso della scala sociale. Ereditò la passione dalla madre, tanto
che una leggenda priva di fondamento voleva che non fosse figlio di Marco
Aurelio ma di un gladiatore.¹⁰ Nel 190, una parte della città di Roma fu
distrutta da un incendio, e Commodo colse l'opportunità per "rifondarla",
chiamandola in suo onore Colonia Commodiana (come avrebbe voluto fare
Nerone nel 64). Anche i mesi del calendario furono rinominati in suo onore,
e perfino al Senato cambiò il nome in Senato della Fortuna Commodiana,
mentre l'esercito divenne Esercito commodiano. Il suo assassinio il 31
dicembre del 192 diede inizio ad un periodo di guerre civili.

Severi (193-235)

Dopo la morte di Commodo divenne ormai evidente come gli aspiranti
imperatori dovevano passare attraverso il consenso militare più che quello
del Senato. I pretendenti alla più alta carica erano di due tipi: italici,
cioè persone che fino ad allora avevano formato la classe dirigente e
senatoria dell'impero e che cercavano il consenso dell'esercito attraverso
forti donazioni; oppure militari provenienti dalle zone periferiche e che
durante la loro carriera avevano già guadagnato il consenso delle legioni
che guidavano. Nel 192 riuscì ad acquistare il titolo di imperatore
Pertinace. Tre mesi dopo Didio Giuliano riuscì a farlo eliminare dai
pretoriani in cambio di forti donazioni. Intanto dalle province arrivavano
gli eserciti di Clodio Albino, Pescennio Nigro e Settimio Severo, tre
militari che aspiravano a prendere il posto di Giuliano. Sarà Severo,
fondatore di una nuova dinastia, a essere nominato nuovo imperatore dal
Senato.

Settimio Severo

Settimio Severo, il primo imperatore di origine provinciale (africana)¹¹ ,
passò i primi quattro anni di regno a combattere gli altri aspiranti al
trono imperiale (Didio Giuliano, Pescennio Nigro e Clodio Albino). A Severo
si deve l'inizio della nuova forma di governo chiamata dominato, che si
caratterizzava per essere dispotica, tanto che l'imperatore, non più
contrastato dai residui delle antiche istituzioni repubblicane, poteva
disporre dell'Impero come se fosse una proprietà privata, ovvero da padrone
e signore, cioè dominus, da cui la definizione di dominatus.¹² Tale forma
di governo durò per tutta la dinastia dei Severi e la successiva anarchia
militare (193-284), fino al periodo tetrarchico.

I suoi rapporti con il Senato non furono mai buoni. Egli non fu amato,
avendo preso il potere con l'aiuto dei militari, e ricambiò apertamente
l'ostilità dopo la vittoria su Clodio Albino, ordinando l'esecuzione di 29
senatori accusati di corruzione e cospirazione contro di lui, sostituendoli
con suoi favoriti, tra cui molti africani e siriani. Inoltre attribuì e
ampliò i poteri degli ufficiali dell'esercito investendoli anche di cariche
pubbliche che erano solitamente appannaggio del senato (tra cui il
praefectus Mesopotamiae). Utilizzò i proventi della vendita delle terre
confiscate agli avversari politici per creare una cassa imperiale privata,
il fiscus, ben distinto dall'aerarium che era la cassa dello Stato. Egli
inoltre sciolse la guardia Pretoriana, fino ad allora reclutata per lo più
in Italia e in piccola parte nelle province più romanizzate, e la
ricostituì con truppe a lui fedeli, tratte dal contingente danubiano.

Tentò di ridare autorità all'Impero organizzando una spedizione contro i
Parti dove raggiunse la stessa capitale Ctesifonte e diede ai provinciali
posti di rilievo nella burocrazia imperiale. Morì nel 211 nel tentativo di
occupare l'intera isola della Britannia.

Caracalla

Caracalla succedette nel 211 al padre, Severo, assieme al fratello Geta,
ma, poiché non era disposto a dividerne il potere imperiale, lo uccise nel
dicembre di quello stesso anno, grazie anche al sostegno "corrotto" dei
pretoriani. Subito dopo si accanì contro i sostenitori del fratello ucciso
e arrivò ad eliminare 20.000 alessandrini. L'anno successivo (nel 212),
egli promulgò la Constitutio antoniniana de civitate, l'editto con il quale
si estendeva la cittadinanza romana a tutti i sudditi dell'impero, con rare
eccezioni. Tra i vari motivi di tale decisione vi fu sicuramente
un'esigenza finanziaria: con tale editto non solo venivano estesi i
diritti, ma anche i doveri. Tutti i cittadini romani, infatti, dovevano
pagare le tasse per la successione o per la manumissione (l'atto con cui si
affrancano gli schiavi).¹³ A lui si deve anche la costruzione delle
imponenti terme di Caracalla sull'Aventino.

Combatté prima lungo il limes germanico-retico contro la confederazione
germanica degli Alemanni (nel 212-213). Lo sfondamento del limes costrinse
l'imperatore ad accorrere lungo questo settore strategico per arginare una
loro invasione. Le vittorie romane che seguirono attribuirono al giovane
imperatore l'appellativo di Germanicus maximus,¹⁴ e Alemannicus¹⁵ , anche
se sembra che tali successi siano stati "comprati" per ottenere una pace
duratura con i barbari, come suggerisce Cassio Dione¹⁶

Sempre a Caracalla sarebbero da attribuirsi altri successi sulle
popolazioni barbare lungo il medio-basso corso del Danubio, come Quadi,¹⁷
Daci liberi,¹⁸ Goti e Carpi¹⁹ nel 214 e nella prima parte del 215. Volendo,
infine, inglobare il regno dei Parti, quasi fosse un nuovo Alessandro
Magno, chiese in sposa la figlia del re, ma questi rifiutò e così nel 215
partì per combatterli. La spedizione, però, non ebbe fortuna.²⁰ Fu ucciso
nel 217 secondo lo storico Erodiano da un certo Marziale, un ufficiale
della guardia del corpo imperiale, poiché voleva vendicare la morte del
fratello, condannato da Caracalla.²¹

Macrino

Nominato da Caracalla Prefetto del pretorio, complottò contro di lui e l'11
aprile 217, dopo la sua uccisione, Macrino si autoproclamò imperatore. Egli
fu il primo a divenire imperatore senza essere prima membro del Senato. I
primi mesi del suo regno non furono fortunati. Alla notizia della morte di
Caracalla, i Parti invasero i territori romani che avevano perduto negli
anni precedenti. Pertanto Macrino decise di trattenersi in oriente e lo
scontento cominciò a manifestarsi a Roma.

Quello che restava della famiglia imperiale dei Severi, ovvero Giulia Mesa,
sorella di Giulia Domna madre di Caracalla, e le figlie Giulia Soemia
Bassiana e Giulia Mamea, ricevette l'ordine di lasciare il palazzo
imperiale e tornare nel luogo di origine della loro famiglia, in Siria.
Mentre Macrino cercava di consolidare il proprio potere, le donne dei
Severi cominciarono a complottare in favore del figlio di Giulia Bassiana,
Eliogabalo, descritto come figlio naturale ed erede di Caracalla. La
ribellione scoppiò apertamente il 15 maggio, e l'8 giugno del 218 le truppe
di Macrino furono sconfitte in battaglia. Macrino cercò di organizzare la
fuga e inviò il figlio Diadumeniano come ambasciatore alla corte partica
mentre egli si diresse verso Roma per ottenere l'appoggio del Senato.
Catturato però in Asia Minore, fu giustiziato come un comune usurpatore.
Diadumeniano a sua volta subì la stessa sorte ad opera dei Parti, che
preferirono evitare un aperto conflitto con la dinastia dei Severi, tornata
da poco al potere.

Eliogabalo

Succedette a Macrino il quattordicenne Eliogabalo, grazie al sostegno della
madre, Giulia Soemia, e della nonna materna, Giulia Mesa, venne acclamato
imperatore dalle truppe orientali, in opposizione all'imperatore Macrino,
all'età di quattordici anni. Eliogabalo si poneva come continuatore dei
Severi, in quanto parente di Settimo e Caracalla. Il regno di Eliogabalo fu
fortemente segnato dal suo tentativo di importare il culto solare di Emesa
a Roma e dall'opposizione che ebbe questa politica religiosa. Il giovane
imperatore siriano, infatti, sovvertì le tradizioni religiose romane,
sostituendo a Giove, signore del pantheon romano, la nuova divinità solare
del Sol Invictus, che aveva gli stessi attributi del dio solare di Emesa;
contrasse anche, in qualità di gran sacerdote di Sol Invictus, un
matrimonio con una vergine vestale, che nelle sue intenzioni sarebbe dovuto
essere il matrimonio tra il proprio dio e Vesta.

La politica religiosa e i suoi eccessi sessuali gli causarono una crescente
opposizione del popolo e del Senato romano che culminò col suo assassinio
per mano dalla guardia pretoriana e l'insediamento del cugino Alessandro
Severo (nel 222).

Il suo governo gli guadagnò tra i contemporanei una fama di eccentricità,
decadenza e fanatismo, probabilmente esagerata dai suoi successori. Questa
fama si tramandò anche grazie ai primi storici cristiani, che ne fecero un
ritratto ostile. La storiografia moderna ne dipinge un ritratto più
articolato, riconducendo il fallimento del suo regno al contrasto tra il
conservatorismo romano e la dinamicità del giovane sovrano siriano, alla
sua incapacità di scendere a compromessi e alla sua incomprensione della
gravità e solennità del ruolo di imperatore. Il suo regno, però, permise
alla dinastia severiana di consolidare il proprio controllo dell'impero,
permettendo di preparare il terreno per il governo di Alessandro Severo.

Alessandro

Alessandro Severo fu adottato dal cugino e imperatore Eliogabalo (222), che
lo nominò cesare e gli fece assumere il nome di Marco Aurelio Alessandro
(latino: Marcus Aurelius Alexander); alla morte di Eliogabalo, assassinato
dai soldati, Alessandro salì al trono assumendo il nome di Marco Aurelio
Severo Alessandro (latino: Marcus Aurelius Severus Alexander).

Data la sua giovane età (salì al trono a tredici anni), il potere fu
effettivamente esercitato dalle donne della sua famiglia, la nonna Giulia
Mesa e la madre Giulia Mamea. Amato dalla classe senatoriale, cui mostrò
sempre rispetto, non riuscì a guadagnarsi il favore dell'esercito. Nel 225
sposò Sallustia Orbiana, figlia del prefetto del pretorio Lucio Seio
Sallustio, il quale fu forse elevato al rango di cesare. Nel 227, però,
Sallustio fu accusato di aver tentato di assassinare Alessandro e fu messo
a morte; Sallustia fu allora esiliata in Libia.²²

Tra i primi atti del nuovo imperatore vi fu la formazione di un consilium
con sedici tra i più eminenti e moderati senatori, tra cui i giuristi Eneo
Domizio Ulpiano e Giulio Paolo e lo storico Cassio Dione Cocceiano. Secondo
Erodiano, l'imperatore consultava i propri consiglieri su ogni decisione e
non prendeva provvedimenti che non avessero ricevuto l'approvazione
unanime.²³

Nell'interesse del popolo, furono istituite agenzie di prestito a basso
interesse (4%), e acquistò grano a proprie spese, donandolo cinque volte al
popolo.²⁴ Ebbe molto rispetto per la religione romana tradizionale, a
differenza del cugino e predecessore, mostrando deferenza per i pontefici,
per gli auguri e per i quindecemviri sacris faciendis (i custodi dei Libri
sibillini, un collegio di cui anche l'imperatore faceva parte). In talune
occasioni permise anche che questioni religiose sulle quali si era già
espresso fossero riaperte e condotte in maniera differente. Ogni sette
giorni, quando era a Roma, saliva al tempio di Giove Capitolino e visitava
frequentemente anche gli altri templi.²⁵ Tra i suoi primi atti di
"normalizzazione" dopo gli eccessi del cugino vi fu quello di far rimettere
al loro posto nei vari templi tutte le statue d'oro e gli arredi sacri che
Eliogabalo aveva fatto raccogliere nell'Elagabalium, il tempio che aveva
fatto costruire a Roma al dio El-Gabal.²⁶ Quando la nonna Giulia Mesa morì,
Alessandro la fece divinizzare.²⁶

Condusse infine una campagna militare contro i Sasanidi (nel 232) e poi
lungo il limes danubiano e renano contro gli Alamanni. E proprio lungo
quest'ultimo fronte, a Mogontiacum fu assassinato dai soldati durante i
preparativi per una nuova campagna contro le tribù gemrniche, poiché stava
trattando un accordo col nemico (nel 235): fu succeduto da un generale di
origine barbarica e di grandi capacità militari, Massimino Trace.

Crisi del III secolo e l'anarchia militare (235-284)

I cento anni che seguirono la morte di Alessandro Severo videro l'Impero
assediato dai Barbari a settentrione e dai Sasanidi ad Oriente, con una
frequenza ed una forza mai vista prima di allora. Ci fu anche la sconfitta
dell'idea di Impero maturato durante i pri due secoli, dalla dinastia
giulio-claudia a quella antonina. Tale idea si basava sul fatto che
l'Impero si fondava sulla collaborazione tra l'imperatore, il potere
militare e le forze politico-economiche interne. Nei primi due secoli
dell'Impero la contrapposizione tra poteri politici e potere militare si
era mantenuta²⁷ , anche se pericolosamente (guerre civili), all'interno di
un certo equilibrio, garantito anche dalle enormi ricchezze che affluivano
allo Stato e ai privati tramite le campagne di conquista. Nel III secolo
d.C., però, tutte le energie dello Stato venivano spese non per ampliare,
ma per difendere i confini dalle invasioni barbare. Quindi, con
l'esaurimento delle conquiste, il peso economico e l'energia politica delle
legioni finirono per rovesciarsi all'interno dell'Impero invece che
all'esterno, con il risultato che l'esercito, che era stato il fattore
principale della potenza economica, finì per diventare un peso sempre più
schiacciante, mentre la sua prepotenza politica diventava una fonte
permanente di anarchia.²⁸

Nei quasi cinquant'anni di anarchia militare si succedettero ben 21
imperatori acclamati dall'esercito, quasi tutti morti assassinati. Inoltre,
l'Impero dovette affrontare contemporaneamente una serie di pericolose
incursioni barbariche (Goti, Franchi, Alemanni, Marcomanni) che avevano
sfondato il limes renano-danubiano a nord e l'aggressività della dinastia
persiana dei Sasanidi, che aveva sostituito i Parti a partire dal 224/226.
Solo grazie alla determinazione di una serie di imperatori originari
dell'Illirico, l'Impero, giunto sull'orlo della disgregazione e del
collasso (intorno al 260 era avvenuta anche la secessione di alcune
province, in cui si erano formate due entità separate dal governo di Roma:
l'Impero delle Gallie in Occidente (Gallia, Britannia e Spagna), ed il
Regno di Palmira in Oriente (Siria, Cilicia, Arabia, Mesopotamia ed
Egitto), riuscì a riprendersi.

Da Massimino a Gordiano III (235-244)

Nel 235 divenne imperatore Massimino, dopo l'assassinio di Alessandro
Severo, ultimo della dinastia dei Severi. Soldato originario della Tracia,
fu il primo barbaro a raggiungere la porpora imperiale, essendo nato non
ancora cittadino romano.²⁹ Fu anche il primo imperatore a non aver mai
messo piede a Roma, in quanto trascorse l'intera durata del suo regno
impegnato in campagne militari (prima contro gli Alemanni,³⁰ ³¹ ³² poi
contro Sarmati³¹ ³² ³³ e Daci³² ³⁴ ³⁵ ). Il fatto che la sua carriera fosse
legata esclusivamente all'esercito (non si curò nemmeno di comunicare
l'elezione al Senato) dimostra come i nobili senatori ed i ricchi
finanzieri stessero perdendo il loro potere. Si credeva addirittura che
facesse parte di una famiglia dediticia, cioè di quelle famiglie cui anche
dopo l'editto di Caracalla non era stata riconosciuta la cittadinanza
romana. Il suo regno ebbe però vita breve, giusto il tempo di difendere i
confini danubiani.

Nel 238 le province africane (un "feudo" di nobili senatori) si rivoltarono
contro la politica fiscale di Massimino, volta a compiacere l'esercito, ed
elessero quale loro nuovo imperatore Gordiano I, il quale affiancò alla
guida dell'Impero il figlio Gordiano II. Entrambi però furono assassinati
poco dopo da uomini fedeli a Massimino, tanto che il Senato di Roma decise
di eleggerne due di nuovi, formando di fatto una diarchia. Si trattava di
Pupieno e Balbino (tardo aprile, inizi di maggio 238). Tuttavia una fazione
a Roma preferì il nipote di Gordiano I, Gordiano III, costringendo alla
fine i due nuovi Imperatori eletti dal senato a proclamare il giovane
Gordiano cesare.³⁶

I tre avversari di Massimino potevano contare su milizie formate da
coscritti e da gruppi di giovani, mentre l'imperatore aveva a propria
disposizione un grande esercito che veniva da anni di guerre. Massimino
decise allora di marciare rapidamente su Roma per spazzare via i suoi
oppositori. Non considerò, però, le difficoltà connesse con
l'attraversamento delle Alpi alla fine dell'inverno. Quando l'esercito di
Massimino giunse in vista di Aquileia, la città chiuse le porte
all'imperatore. Massimino prese allora una decisione a lui fatale: invece
di scendere rapidamente sulla capitale con un contingente, mise
personalmente sotto assedio la città di Aquileia. Il prolungato assedio, la
penuria di viveri e la rigida disciplina imposta dall'imperatore causarono
l'ostilità delle truppe verso l'imperatore, tanto da portare la Legio II
Parthica ad assassinarlo nel suo accampamento, assieme al figlio Massimo ed
ai suoi ministri (10 maggio 238).³⁷

Il Senato elesse imperatore il tredicenne Gordiano III e ordinò la damnatio
memoriae per Massimino. Poco dopo essere stato nominato imperatore
dall'esercito con il consenso del Senato, Gordiano III decise di affrontare
l'impero persiano, rinato sotto la nuova dinastia dei Sasanidi. Gordiano
III affiancò come proprio consigliere il prefetto Temesiteo, divenuto suo
suocero avendone sposato la figlia. Quest'ultimo però morì prematuramente,
dopo i primi successi romani contro il nemico orientale. Trovatosi da solo,
Gordiano fu sconfitto da Sapore I o più probabilmente ucciso dal nuovo
prefetto del pretorio, Giunio Filippo, figlio di un cittadino romano
dell'Arabia, che ne prese il posto, trattando poi una resa poco onorevole
per l'Impero romano con il "re dei re" sasanide.³⁸

Da Filippo l'arabo a Emiliano (244-253)

La morte improvvisa dell'Imperatore Gordiano, a cui i soldati costruirono
presso Circesium un cenotafio (sulla riva dell'Eufrate, in località
Zaitha³⁹ ⁴⁰ ), non sappiamo se in battaglia⁴¹ o per mano del suo
successore, il prefetto del Pretorio, Filippo l'Arabo,⁴² ⁴³ ⁴⁴ ⁴⁵
determinarono il ritiro delle armate romane,⁴⁶ una pace giudicata da Zosimo
disonorevole⁴⁷ e probabilmente la perdita di parte della Mesopotamia e
dell'Armenia,⁴⁸ sebbene Filippo si sentisse autorizzato a fregiarsi del
titolo di Persicus maximus.⁴⁹ Le Res Gestae Divi Saporis, epigrafe
propagandistica dell'imperatore sassanide Shapur I, raccontano:

L'Oriente romano fu, quindi, affidato da Filippo al fratello, Gaio Giulio
Prisco, nominato Rector Orientis,⁵¹ mentre la linea difensiva in
Mesopotamia/Osroene era riorganizzata attorno alle città/roccaforti di
Nisibis, Circesium e Resaina. Vi è da aggiungere che l'alterna fase
dell'anarchia militare in cui per circa un cinquantennio versò l'Impero
romano, determinarono non pochi vantaggi a favore del nascente Impero
sasanide, che non si lasciò sfuggire l'occasione di sorprendenti rivincite,
fino ad occupare la stessa Antiochia di Siria nel 252 e nel 260.

Poco dopo Filippo decise di muovere alla volta del Danubio, dove respinse
un'incursione di Carpi. Egli fu anche ricordato per aver celebrato, nel
248, i giochi e gli spettacoli per i mille anni della fondazione di Roma.
L'imperatore (paradossalmente un "non-romano") predispose che tale
festività dovesse essere celebrata con giochi grandiosi (lotte gladiatorie
ed esibizioni di animali esotici) per dimostrare, ancora una volta, la
forza e la grandezza dell'Impero romano.

Nel 249 il generale Decio, che l'anno precedente aveva fermato l'invasione
dei Carpi, venne proclamato imperatore dalle armate pannonico-mesiche, si
diresse in Italia, portando con sé buona parte delle truppe di confine, e
presso Verona riuscì a battere l'esercito di Filippo l'Arabo, che morì
insieme a suo figlio. Ma l'aver sguarnito le difese dell'area balcanica
permise, ancora una volta, a Goti e Carpi di riversarsi nelle province di
Dacia, Mesia inferiore e Tracia. Sembra infatti che i Goti, una volta
passato il Danubio ghiacciato, si divisero in due colonne di marcia. La
prima orda si spinse in Tracia fino a Filippopoli (l'odierna Plovdiv), dove
assediarono il governatore Tito Giulio Prisco; la seconda, più numerosa (si
parla di ben settantamila uomini⁵² ) e comandata da Cniva, si spinse in
Mesia inferiore, fino sotto le mura di Novae.⁵³ Decio avviò una feroce
repressione verso i cristiani: questo soprattutto per una politica di
rafforzamento dell'autorità imperiale attraverso il culto dell'Imperatore,
collante fondamentale per un Impero che stava crollando.

Nel 250 Decio fu costretto a fare ritorno sulla frontiera del basso
Danubio, per affrontare l'invasione compiuta l'anno precedente dei Goti di
Cniva. Si trattava di un'orda di dimensioni fino ad allora mai viste,
coordinata inoltre con i Carpi che assalirono la provincia di Dacia.⁵⁴ ⁵⁵
Cniva, respinto da Treboniano Gallo presso Novae, condusse le sue armate
sotto le mura di Nicopoli.⁵⁶ L'imperatore era deciso a sbarrare la strada
del ritorno ai Goti in Tracia e ad annientarli.⁵⁷ Decio, però, subì una
cocente sconfitta presso Beroe Augusta Traiana (l'attuale Stara Zagora).⁵⁸
La sconfitta inflitta a Decio fu tanto pesante da impedire all'imperatore
non solo la prosecuzione della campagna, ma soprattutto la possibilità di
salvare Filippopoli che, caduta in mano ai Goti, fu saccheggiata e data
alle fiamme.⁵⁴ ⁵⁶ ⁵⁹ Al principio del 251 la monetazione imperiale celebrò
una nuova "vittoria germanica", in seguito alla quale Erennio Etrusco fu
proclamato augusto insieme al padre Decio. Ma ancora i Goti, riuscirono a
battere Decio nei pressi di Abrittus, in Dobrugia, uccidendo persino
l'imperatore ed il figlio maggiore, Erennio Etrusco. Era la prima volta che
un imperatore romano cadeva in battaglia contro un nemico straniero.⁶⁰
Rimase allora imperatore il figlio minore, Ostiliano, il quale fu a sua
volta adottato dall'allora legato delle due Mesie, Treboniano Gallo, a sua
volta acclamato imperatore in quello stesso mese. Gallo, accorso sul luogo
della battaglia, concluse una pace poco favorevole con i Goti di Cniva: non
solo permise loro di tenersi il bottino, ma anche i prigionieri catturati a
Filippopoli, molti dei quali di ricche famiglie nobili. Inoltre, furono
loro garantiti sussidi annui, dietro alla promessa di non rimettere più
piede sul suolo romano.⁵⁹

Due anni più tardi, nel 253, una nuova ondata di Goti, Borani, Carpi ed
Eruli portò distruzione fino a Pessinunte ed Efeso via mare, e poi via
terra fino ai territori della Cappadocia.⁶¹ ⁶² E mentre Emiliano, allora
governatore della Mesia inferiore, era costretto a ripulire i territori
romani a sud del Danubio dalle orde dei barbari, scontrandosi
vittoriosamente ancora una volta con il capo dei Goti, Cniva (primavera del
253) e ottenendo grazie a questi successi il titolo di imperatore, ne
approfittarono le armate dei Sasanidi di Sapore I, che provocarono un
contemporaneo sfondamento del fronte orientale, penetrando in Mesopotamia e
Siria fino ad occupare la stessa Antiochia.⁶³ ⁶⁴ Poco più tardi, anche
Gallo morì assassinato dal suo luogotenente Emiliano, in Mesia. Nel
frattempo Valeriano (governatore della Rezia), venuto a conoscenza della
morte di Treboniano, si dichiarò imperatore e scese in Italia contro
Emiliano con l'esercito renano. Nel tardo luglio/metà settembre 253 gli
eserciti di Valeriano ed Emiliano si scontrarono, ma i soldati di Emiliano
decisero di abbandonarlo e lo uccisero vicino non molto lontano da Spoleto
o Narni.

La diarchia di Valeriano e Gallieno (253-268)

È in queste circostanze che fu elevato alla porpora Valeriano (22 ottobre
del 253). Il Senato romano ratificò la nomina ad Imperatore delle truppe di
Rezia. E così successe ad Emiliano. Le continue invasioni a settentrione ed
in Oriente costrinsero il nuovo imperatore a spartire con il figlio
Gallieno (253-268) l'amministrazione dello Stato romano, affidando a
quest'ultimo la parte occidentale e riservando per sé quella orientale,
come in passato era già avvenuto con Marco Aurelio e Lucio Vero
(161-169).⁶⁵ ⁶⁶

Partito per il fronte orientale, riuscì a cacciare i Sasanidi dai territori
imperiali, riconquistanto Antiochia che era stata assediata e poi
conquistata, per poi concentrarsi nella riorganizzazione dell'intero limes
orientale negli anni successivi. Dovette però disporre ogni possibile
resistenza contro i Barbari da settentrione, attraverso i suoi generali,
quando dal 254 al 256 nuove incursioni di Goti devastarono buona parte dei
territori di Tracia, Macedonia e Ponto, generando il panico negli abitanti
dell'Acaia, tanto da disporre di ricostruire le antiche mura di Atene e di
molte altre città del Peloponneso.⁶⁷ Il punto più basso si raggiunse nel
260, quando Valeriano fu sconfitto in battaglia e preso prigioniero dai
Sasanidi, morendo in prigionia senza che fosse possibile intraprendere una
spedizione militare per liberarlo.

Come conseguenza di questa grave sconfitta l'impero subì una scissione in
tre parti per quasi quindici anni, che però ne permisero la sopravvivenza:
ad Occidente l'Impero delle Gallie, retto dagli usurpatori come Postumo
(260-268),⁶⁸ Leliano (268), Marco Aurelio Mario (268-269), Vittorino
(269-271), Domiziano II (271) e Tetrico (271-274); mentre ad Oriente il
Regno di Palmira, dove si alternarono prima Settimio Odenato, nominato da
Gallieno corrector totius Orientis, dal 262, poi il figlio Vaballato
insieme alla madre Zenobia fino al 272.⁶⁹ Scrive Eutropio:

Aggiungiamo che gli "imperatori delle Gallie" non solo formarono un proprio
Senato presso il loro maggiore centro di Augusta Treverorum e attribuirono
i classici titoli di console, Pontefice massimo o tribuno della plebe ai
loro magistrati nel nome di Roma aeterna,⁷⁰ ma assunsero anche la normale
titolatura imperiale, coniando monete presso la zecca di Lugdunum,
aspirando all'unità con Roma e, cosa ben più importante, non pensando mai
di marciare contro gli imperatori cosiddetti "legittimi" (come Gallieno,
Claudio il Gotico, Quintillo o Aureliano), che regnavano su Roma (vale a
dire coloro che governavano l'Italia, le province africane occidentali fino
alla Tripolitania, le province danubiane e dell'area balcaniche). Essi, al
contrario, sentivano di dover difendere i confini renani ed il litorale
gallico dagli attacchi delle popolazioni germaniche di Franchi, Sassoni ed
Alemanni. L'Imperium Galliarum risultò, pertanto, una delle tre aree
territoriali che permise di conservare a Roma la sua parte occidentale.⁶⁹

Gallieno, divenuto unico imperatore nella parte centrale dell'Impero,
dovette chiedere aiuto in Oriente al sovrano di Palmira, Settimio Odenato,
lasciando a quest'ultimo una specie di sovranità sulla parte orientale
dell'Impero, attribuendogli il titolo di Dux Orientis, che ne causò la
secessione alla morte dei due sovrani (nel 268). In campo militare Gallieno
affidò il comando delle legioni, non più all'ordine senatorio (legatus
legionis), ma a quello equestre (praefectus legionis). Gallieno morì
assassinato nel 268 da ufficiali illirici.

E se da un lato l'impero romano sembra abbia attraversato, sotto Gallieno
uno dei periodi più "bui" della sua storia, questo imperatore rappresentò
il punto di svolta nel tragico periodo della crisi del III secolo, che era
seguito alla dinastia dei Severi. Non è un caso che proprio Gallieno sia
stato il primo a regnare per quindici anni (sette con il padre ed otto da
solo), cosa assai rara se si considera il primo periodo dell'anarchia
militare (dal 235 al 253). Era, infatti, dai tempi di Settimio Severo
(193-211) che un Imperatore romano non regnava tanto a lungo.

Oggi la critica moderna sembra rivalutarne il suo operato, nel tentativo di
salvare almeno il "cuore-centrale" dell'Impero romano, creando quindi le
basi per una riunificazione territoriale, avvenuta, poco dopo, con gli
imperatori illirici (268-282). Gallieno, infatti, pose le prime basi per un
periodo di ripresa, riconquista e restaurazione che sfociò nel periodo
tetrarchico di Diocleziano (284-306).

Gli imperatori illirici (268-284)

Nel 268 venne eletto imperatore, ancora una volta, un militare di carriera:
Claudio detto il Gotico, di origine illirica.⁷¹ Regnò per un periodo di un
solo anno e nove mesi,⁷² troppo breve per poter porre in atto riforme in
campo militare, finanziario e sociale.⁷³ Fu il primo di un gruppo di
imperatori illirici che nel III secolo cercarono di risolvere i gravi
problemi dell'impero. Gli ottimi rapporti che ebbe con il senato di Roma,⁷³
che trovarono il fondamento principale nella gratitudine della Curia romana
per l'eliminazione di Gallieno, si manifestarono anche dopo la morte di
Claudio con l'elezione ad Augusto del fratello Quintillo.⁷⁴ Arginò le
incursioni gotiche iniziate sotto il predecessore, Gallieno, e portò a
termine la guerra contro questa coalizione di genti barbare, meritandosi il
titolo di Gothicus Maximus⁷⁵ ⁷⁶ Morì a Sirmio in seguito a una nuova
epidemia di peste scoppiata tra le file del suo esercito (luglio/agosto del
270).⁷⁷ ⁷⁸

A Claudio, quindi, successe Aureliano. Intanto i due regni di Gallia e
Palmira erano passati rispettivamente a Pio Tetrico e a Zenobia. Primo
obiettivo di Aureliano fu la riconquista di Palmira, che avvenne tra il 271
e il 273. Tornando in Occidente riconquisterà anche il regno gallico,
riunificando l'Impero romano e guadagnandosi il titolo di restitutor orbis.
Gli successe Marco Claudio Tacito, imperatore dal 275 al 276. Nel 276
divenne imperatore Marco Annio Floriano, ma per pochissimo tempo. Di
rilievo furono: Marco Aurelio Probo, imperatore dal 276 al 282 che si fece
notare per aver sconfitto ripetutamente i barbari sul Reno e il Danubio,
Marco Aurelio Caro imperatore dal 282 al 283, Numeriano e Carino. Numeriano
fu imperatore dal 283 al 284. Riuscì a dare vita ad un brevissimo periodo
di recupero economico e culturale, inaugurando più di 50 giorni di
festività un po' dappertutto nell'impero, da Nimes a Roma, da Olympia ad
Antiochia. Carino fu imperatore dal 284 al 285.

Conseguenze

La crisi si arrestò solo con una serie di imperatori che provenivano dai
ranghi militari delle province illiriche, a partire da Claudio il Gotico, i
quali riuscirono nell'impresa di riunificare l'impero, respingendo i
continui attacchi dei barbari lungo il fronte Reno-danubiano, fino ad
approdare alla riforma tetrarchica di Diocleziano nel 284, che permise la
prosecuzione dell'impero romano d'Occidente per altri due secoli e di oltre
un millennio dell'impero romano d'Oriente (o Impero bizantino).

Il prezzo da pagare per la sopravvivenza dell'Impero fu però molto alto:
l'abbandono dei cosiddetti Agri decumates sotto Gallieno (attorno al 260)⁷⁹
e della provincia delle Tre Dacie sotto Aureliano (271 circa),⁸⁰ oltre alla
perdita seppure temporanea della provincia di Mesopotamia, rioccupata solo
con Galerio verso la fine del III secolo.⁸¹

Note

[1] Come è quasi unanimemente sottolineato non solo dalla storiografia ma
  anche dal pensiero politico di età moderna, l'ultimo secolo dell'età
  repubblicana (133-31 a.C.) aveva mostrato che il sistema di governo
  guidato dall'oligarchia senatoria era inadeguato, e ciò per la
  sproporzione sempre maggiore fra la crescente estensione dell'Impero, che
  richiedeva pronte decisioni e interventi tempestivi, e gli organi dello
  Stato repubblicano, lenti e macchinosi. Inoltre, lo Stato era così
  lacerato da interminabili conflitti interni tra le classi e tra i capi
  militari, che ormai si sentiva il bisogno di una pacificazione generale,
  che potesse ridare stabilità e legalità. L'idea di un princeps o primo
  cittadino al di sopra delle parti, capace col suo prestigio di guidare la
  vita pubblica senza modificare le istituzioni, era ormai sentita come una
  necessità. Persino l'oligarchia senatoria, spaventata dalle violenze
  popolari e dalla ferocia delle guerre civili, sembrava ormai disposta a
  spartire il potere politico e militare con un "protettore" che sapesse
  garantire insieme il buon governo ed i privilegi e le ricchezze
  dell'aristocrazia (su questo aspetto vd. in particolare Ettore Lepore, Il
  princeps ciceroniano e gli ideali politici della tarda repubblica, Napoli
  1954).
[2] L'abilità di Augusto, in sostanza, risiede nel fatto che seppe imporre
  un governo personale, dotato di poteri amplissimi (imperium proconsolare
  maius et infinitum, cioè un comando superiore a quello dei proconsoli su
  tutte le province e gli eserciti; tribunicia potestas, ovvero
  l'inviolabilità, il diritto di veto e la facoltà di proporre e fare
  approvare le leggi; carica di pontifex maximus, che poneva sotto il
  diretto controllo anche la religione), camuffandolo da Repubblica
  restaurata, tramite la rinuncia formale alle cariche eccezionali tipiche
  della dittatura (rinuncia al consolato a vita, alla dittatura, ai titoli
  di re o di signore-dominus), non urtando così la suscettibilità della
  classe aristocratica, che aveva accettato il compromesso della cessione
  del potere politico e militare in cambio della garanzia dei propri
  privilegi sociali ed economici (Emilio Gabba, L'impero di Augusto, in
  Storia di Roma, II.2, Einaudi, Torino, 1991, pp. 9-28; Feliciano Serrao,
  Il modello di costituzione. Forme giuridiche, caratteri politici, aspetti
  economico-sociali, in Storia di Roma, II.2, Einaudi, Torino, 1991, pp.
  29-72.
[3] Simpatico il giudizio che ne dà Giorgio Ruffolo: «Di solito, dopo
  Augusto, gli imperatori hanno compiuto la loro metamorfosi nel senso più
  ovvio della patologia del potere: dalla normale virtù alla follia
  criminale. Lui la percorse a ritroso: da gangster a padre della patria.
  Da questa canaglia sbocciò infatti il fondatore di uno dei più gloriosi
  regimi della storia» (Giorgio Ruffolo, Quando l'Italia era una
  superpotenza, Einaudi, 2004, p. 73).
[4] Augusto fu infatti capace di circondarsi di validi generali come:
  l'amico e genero Marco Vipsanio Agrippa, i figliastri Tiberio e Druso, e
  un alto numero di altri aristocratici come Gaio Senzio Saturnino, Marco
  Vinicio, Lucio Domizio Enobarbo, Lucio Calpurnio Pisone, Marco Valerio
  Messalla Messallino Marco Plauzio Silvano, Aulo Cecina Severo, Gaio Vibio
  Postumo, Marco Emilio Lepido, Tito Publio Carisio, Sesto Appuleio, Publio
  Silio Nerva, Antistio Vetere, Gneo Cornelio Lentulo l'Augure, Sesto Elio
  Catone, ecc..
[5] Roman Imperial Coinage, Gaius Caligola, I, 18; Lyon 172; RSC 2.
[6] Roman Imperial Coinage, Antoninus Pius, III, 619.
[7] CIL III, 619.
[8] Roman Imperial Coinage, Antoninus Pius, III, 620.
[9] Marco Aurelio, voce su Enciclopedia Britannica Online.
[10] Historia Augusta, Vita di Marco Aurelio, 19.
[11] Traiano e Adriano, anche se nati in Spagna, erano di famiglia italica.
[12] Franco Cardini e Marina Montesano, Storia medievale, Firenze, Le
  Monnier Università, 2006, p. 24: «Sostenitore convinto d'una visione
  religiosa del potere imperiale, Settimio Severo è anche il vero
  iniziatore a Roma d'un culto imperiale incentrato sull'idea di "monarchia
  sacra" ereditata dall'Egitto e dalla Grecia attraverso Alessandro Magno:
  adottò il titolo di dominus ac deus sostituendolo a quello di princeps,
  che sottintendeva una condivisione del potere con il senato».
[13] Santo Mazzarino, L'Impero romano, vol.2, Bari 1973, p.439.
[14] Historia Augusta - Caracalla, 5.6.
[15] Historia Augusta - Caracalla, 10.6.
[16] Cassio Dione, 78.14.
[17] Historia Augusta - Caracalla, 5.3; András Mócsy, Pannonia and Upper
  Moesia, Londra 1974, p. 198.
[18] Oliva, Pannonia and the onset of crisis in the roman empire, Praga
  1962, pp. 338, 355.
[19] Historia Augusta - Geta, 6.6; Caracalla, 10.6. Per aver fatto
  ammazzare il fratello Geta, venne chiamato, in modo sarcastico, Geticus.
[20] Eutropio, Breviarium ab Urbe condita, VIII, 20.
[21] Erodiano, Storia dell'impero dopo Marco Aurelio, IV, 12.1-8; 13.1-8.
[22] Erodiano VI.1.9-10.
[23] Erodiano VI.1.2.
[24] Historia Augusta, Severus Alexander, 21.9, 26.2. La Historia parla di
  cinque episodi di liberalitas nei confronti del popolo, ma le monete di
  Alessandro giungono a celebrarne cinque (Cohen, IV, p. 416-417, n.
  141‑145).
[25] Historia Augusta, Severus Alexander, 22.5, 43.5.
[26] Erodiano VI.1.4.
[27] I successori di Augusto, se si eccettua qualche parentesi
  trasgressiva, avevano rispettato ruoli e regole, soprattutto quella che
  la nomina dell'imperatore fosse comunque sottoposta all'approvazione del
  Senato (Giorgio Ruffolo, Quando l'Italia era una superpotenza, Einaudi,
  2004, p. 86)
[28] Giorgio Ruffolo, Quando l'Italia era una superpotenza, Einaudi, 2004,
  p. 53
[29] Historia Augusta, I due Massimini, 1.5 e 1.7.
[30] Historia Augusta, I due Massimini, 11.7-9 e 12.1.
[31] AE 1902, 16.
[32] AE 1905, 179; AE 1958, 194; AE 1964, 220a; AE 1966, 217; AE 1966, 218.
[33] AE 1958, 194; AE 1979, 543; AE 1983, 802; CIL II, 4886; CIL III, 3336;
  CIL VIII, 10075; AE 1905, 179; CIL VIII, 10025; AE 2003, 1972; CIL VIII,
  10083; CIL VIII, 22020; CIL II, 4693; CIL II, 4731; CIL XIII, 6547;
  Erodiano, Storia dell'Impero dopo Marco Aurelio, VII, 2, 9; VII 8, 4.
[34] CIL VIII, 10073; CIL VIII, 22030; AE 1980, 951; AE 2002, 1663; RMD
  III, 198; sulle monete appare la dicitura "Victoria Germanica" (Southern,
  p. 212).
[35] Historia Augusta, I due Massimini, 13.3.
[36] Bowman, p. 32.
[37] Erodiano, VIII, 5.9
[38] Eutropio, Breviarium ab Urbe condita, IX, 2. Aurelio Vittore, De
  Caesaribus, XXVII, 7-8; Epitome de Caesaribus, XXVII, 1-3. Historia
  Augusta, Gordiani tres, 26-29. Res Gestae Divi Saporis, righe 8-9.
[39] Ammiano Marcellino, Storie, XXIII, 5, 7-8.
[40] Zosimo, Storia nuova, III, 14.2.
[41] Res Gestae Divi Saporis, righe 3-4.
[42] Eutropio, Breviarium ab Urbe condita, IX, 2.
[43] Aurelio Vittore, De Caesaribus, XXVII, 7-8; Epitome de Caesaribus,
  XXVII, 1-3.
[44] Zonara, L'epitome delle storie, XII, 18.
[45] Historia Augusta, Gordiani tres, 30.
[46] Zosimo, Storia nuova, I, 19.1.
[47] Zosimo, Storia nuova, III, 32.4.
[48] Zonara, L'epitome delle storie, XII, 19.
[49] Zosimo, Storia nuova, I, 19.1; CIL VI, 1097 (p 3778, 4323); Grant, p.
  207.
[50] Southern, p. 240.
[51] AE 1900, 162.
[52] Giordane, De origine actibusque Getarum, XVIII, 1.
[53] Grant, p. 215-217.
[54] Grant, p. 217.
[55] Mazzarino, p. 525.
[56] Giordane, De origine actibusque Getarum, XVIII.
[57] Zosimo, Storia nuova, I, 23.1.
[58] Giordane, De origine actibusque Getarum, XVIII, 2.
[59] Zosimo, Storia nuova, I, 24.2.
[60] Giordane, De origine actibusque Getarum, XVIII, 3.
[61] Giordane, De origine actibusque Getarum, XIX.
[62] Zosimo, Storia nuova, I.26-28.
[63] Zosimo, Storia nuova, I.27.2 e I, 28.1-2; Grant, p. 220-221.
[64] Mazzarino, p. 526.
[65] Edward Gibbon, Declino e caduta dell'impero romano, p. 113-114;
  Watson, p. 25 e 33; Chris Scarre, Chronicle of the roman emperors, p.
  174-175.
[66] Grant, p. 229.
[67] Zosimo, Storia nuova, I, 29-33; Grant, p. 223-225; Southern, p. 223.
[68] Eutropio, Breviarium ab urbe condita, 9.9; Historia Augusta - Due
  Gallieni, 4.5.
[69] Rémondon, p. 82.
[70] Mazzarino, p. 543.
[71] Historia Augusta, Divus Claudius, 14.2.
[72] Sesto Aurelio Vittore, Epitome de Caesaribus, 34.1.
[73] Southern 2001, p. 108.
[74] Silvestrini 2008, p. 187.
[75] Historia Augusta, Divus Claudius, 3.6.
[76] Watson 1999, p. 45.
[77] Zosimo, I, 46.2; Scarre 1999, p. 184; Watson 1999, p. 45.
[78] Historia Augusta, Divus Claudius, 12.2.
[79] Southern, p. 212-213.
[80] Southern, p. 226.
[81] Agazia Scolastico, Sul regno di Giustiniano, IV, 24.3; Grant, p. 231.;
  Res Gestae Divi Saporis, riga 25-34 da The American journal of Semitic
  languages and literatures, University of Chicago, 1940, vol. 57-58, p.
  379.

Bibliografia

Fonti primarie
- Augusto, Res Gestae Divi Augusti.
- Aurelio Vittore, Epitome de Caesaribus e De Vita et Moribus Imperatorum
  Romanorum; Vedi qui testo latino e traduzione in inglese.
- Cassio Dione, Storia romana.
- Erodiano, Storia dell'impero dopo Marco Aurelio.
- Eutropio, Breviarium historiae romanae (testo latino), VII-X .
- Flavio Giuseppe, Guerre giudaica.
- Giordane, De origine actibusque Getarum.
- Historia Augusta, Vite degli imparatori da Adriano a Caro,Carino e
  Numeriano (testo latino) .
- Lattanzio, De mortibus persecutorum, XXIV; Vedi qui testo latino.
- Orosio, Historiarum adversus paganos libri septem, Vedi qui testo latino.
- Plinio il Vecchio, Naturalis Historia (testo latino) e versione inglese
  QUI.
- Socrate Scolastico, Storia ecclesiastica, I.
- Sozomeno, I.
- Svetonio, De vita Caesarum (testo latino)
- Tacito,
  + Annales (testo latino)
  + Historiae (testo latino)
- Velleio Patercolo, Historiae Romanae.
- Zonara, L'epitome delle storie.
- Zosimo, Storia nuova, I-II traduzione inglese del libro I, QUI.
Fonti epigrafiche
- L'Année épigraphique (AE)
- Corpus Inscriptionum Graecarum (CIG), Böckh A. e Niebhur B.G., 1825-1859
- Corpus Inscriptionum Latinarum (CIL), AAVV, 1863-...
Storiografia moderna
- Brown, P., Società romana e impero tardo-antico, Laterza, Roma-Bari 1986.
- Bury, J.B., A History of the Roman Empire from its Foundation to the
  death of Marcus Aurelius, 1913.
- (EN) Averil Cameron, Il tardo impero romano, Milano, 1995, ISBN
  88-15-04887-1.
- Jean-Michel Carrié, Eserciti e strategie, Milano, in Storia dei Greci e
  dei Romani, vol.18, La Roma tardo-antica, per una preistoria dell'idea di
  Europa, 2008.
- Carro, D., Classica (ovvero "Le cose della Flotta") - Storia della Marina
  di Roma - Testimonianze dall'antichità, Rivista Marittima, Roma,
  1992-2003 (12 volumi)
- (EN) James Crees, The Reign of the Emperor Probus, Londra, 2005, ISBN
  1-4021-9698-9.
- Giuseppe Dobiaš, Il limes romano nelle terre della Repubblica
  Cecoslovacca, vol.VIII, Roma, Istituto Studi Romani, 1938.
- Edward Gibbon, Storia del declino e della caduta dell'Impero romano
  (1776-1788)
- Grimal P., Storia di Roma, Lecce, Argo, 2004.
- Jacques, F. - Scheid, J., Roma e il suo impero. Istituzioni, economia,
  religione, Laterza, Roma-Bari 1992.
- Jones, A.H.M., Il tardo impero romano. 284-602 d.C., Milano 1973-1981.
- Yann Le Bohec, L'esercito romano. Da Augusto alla fine del III secolo,
  Roma, 1992-2008, ISBN 88-430-1783-7.
- Lepore, E. Il princeps ciceroniano e gli ideali politici della tarda
  repubblica, Napoli 1954.
- Luttwak, E.N., La grande strategia dell'impero romano, Milano 1991.
- (EN) David Magie, Roman Rule in Asia Minor to the End of the Third
  Century After Christ, Princeton, 1950, ISBN 0-405-07098-5.
- Santo Mazzarino, L'impero romano, Bari, 1973, ISBN 88-420-2377-9, e.
- (EN) András Mócsy, Pannonia and Upper Moesia, Londra, 1974.
- (DE) Theodor Mommsen, Römische Staatsrecht, vol.II, Leipzig, 1887.
- (EN) Pavel Oliva, Pannonia and the onset of crisis in the roman empire,
  Praga, 1962.
- Roger Rémondon, La crisi dell'impero romano, da Marco Aurelio ad
  Anastasio, Milano, 1975.
- Rostovzev, M., Storia economica e sociale dell'Impero romano, Firenze
  1980.
- Saltini Antonio, I semi della civiltà. Frumento, riso e mais nella storia
  delle società umane., Prefazione di Luigi Bernabò Brea, Bologna 1995.
- (EN) Chris Scarre, Chronicle of the roman emperors, New York, 1999, ISBN
  0-500-05077-5.
- (EN) H. Schönberger, The Roman Frontier in Germany: an Archaeological
  Survey, in Journal of Roman studies, Londra, 1969.
- (EN) Pat Southern, The Roman Empire: from Severus to Constantine, Londra
  & New York, 2001, ISBN 0-415-23944-3.
- Wacher, J. (a cura di), Il mondo di Roma imperiale, Roma-Bari 1989.
- (EN) Alaric Watson, Aurelian and the Third Century, Londra & New York,
  1999, ISBN 0-415-30187-4.
- Wheeler, M., La civiltà romana oltre i confini dell'impero, Torino 1963.

Altri progetti

- Wikimedia Commons contiene immagini o altri file su Alto Impero romano

Collegamenti esterni

- RomanoImpero, romanoimpero.blogspot.com.
- Le città romane, imperium-romanum.it.
- Imperium-Romanum, imperium-romanum.it.
- Roma Aeterna, romaeterna.org.
- Wikilibro Imperatori, wikilibri.it.
- Signa Inferre, signainferre.it.

Tardo impero romano

Il Tardo Impero romano o Basso Impero romano rappresentò l'ultima parte
della storia politica romana che va dalla presa di potere di Diocleziano
nel 284 alla caduta dell'Impero romano d'Occidente nel 476, anno in cui
Odoacre depose l'ultimo imperatore legittimo, Romolo Augusto. La vita
dell'Impero romano d'Oriente si protrarrà invece fino al momento della
conquista di Costantinopoli da parte degli Ottomani nel 1453. È da notare
che, se in Occidente il periodo tardo-imperiale termina nel 476, in Oriente
invece lo si fa terminare per convenzione con il regno di Eraclio
(610-641), in quanto il suo regno fu segnato da profonde riforme che
trasformarono profondamente l'Impero, liberandolo della decadente eredità
tardo-romana e segnando dunque la fine in Oriente del "periodo
tardo-romano" (o "proto-bizantino").

Oltre all'Impero romano d'Oriente, unico Stato successore a pieno titolo
dell'Impero romano, le altre entità statuali che si rifecero ad esso, in
Occidente furono il Regno franco e il Sacro Romano Impero.

Antefatto

I cento anni che seguirono la morte di Alessandro Severo segnarono la
sconfitta dell'idea di impero delle dinastie giulio-claudia e antonina.
Tale idea si basava sul fatto che l'Impero si fondava sulla collaborazione
tra l'imperatore, il potere militare e le forze politico-economiche
interne. Nei primi due secoli dell'Impero la contrapposizione tra poteri
politici e potere militare si era mantenuta¹ , anche se pericolosamente
(lotte civili), all'interno di un certo equilibrio, garantito anche dalle
enormi ricchezze che affluivano allo Stato e ai privati tramite le campagne
di conquista. Nel III secolo d.C., però, tutte le energie dello Stato
venivano spese non per ampliare, ma per difendere i confini dalle invasioni
barbare. Quindi, con l'esaurimento delle conquiste, il peso economico e
l'energia politica delle legioni finirono per rovesciarsi all'interno
dell'Impero invece che all'esterno, con il risultato che l'esercito, che
era stato il fattore principale della potenza economica, finì per diventare
un peso sempre più schiacciante, mentre la sua prepotenza politica
diventava una fonte permanente di anarchia² .

Nei quasi cinquant'anni di anarchia militare si succedettero ben 21
imperatori acclamati dall'esercito, quasi tutti morti assassinati. Inoltre,
l'Impero dovette affrontare contemporaneamente una serie di pericolose
incursioni barbariche (Goti, Franchi, Alemanni, Marcomanni) che avevano
sfondato il limes renano-danubiano a nord e l'aggressività della dinastia
persiana dei Sasanidi, che aveva sostituito i Parti. Solo grazie alla
determinazione di una serie di imperatori originari della Dalmazia,
l'Impero, giunto sull'orlo della disgregazione e del collasso (intorno al
270 d.C. era avvenuta anche la secessione di alcune province, in cui si
erano formate due entità separate dal governo di Roma: l'Imperium Galliarum
in Gallia ed in Britannia, ed il Regno di Palmira in Siria, Cilicia,
Arabia, Mesopotamia e Egitto), riuscì a riprendersi.

Civiltà tardo-romana

Per ogni aspetto della società tardo-romana (es.forma di governo, diritto,
religione, economia, cultura letteraria, artistica, ecc.) si rimanda alla
voce Tarda antichità; riguardo invece agli aspetti militari, si rimanda
alla voce Storia delle campagne dell'esercito romano in età
tardo-imperiale.

Cronologia dei principali eventi politici tardo-imperiali (284-476)

Dopo circa mezzo secolo di instabilità, salì al potere il generale illirico
Gaio Aurelio Valerio Diocleziano, che riorganizzò il potere imperiale
istituendo la tetrarchia, ovvero una suddivisione dell'impero in quattro
parti, due affidate agli augusti (Massimiano e lo stesso Diocleziano) e due
affidate ai cesari (Costanzo Cloro e Galerio), che erano anche i successori
designati. Il sistema, però, non resse, e quando Diocleziano si ritirò a
vita privata scoppiarono nuove lotte per il potere, dalle quali uscì
vincitore Costantino, figlio di Costanzo Cloro.

La crisi del terzo secolo venne in qualche modo frenata da questo
imperatore, istituendo la tetrarchia, un regime collegiale di due Augusti e
due Cesari che amministravano raggruppamenti distinti di province
dell'Impero, accresciute in numero e riunite in diocesi. In questa
circostanza anche l'Italia venne suddivisa in province. Più in generale si
verificò in questi anni una progressiva marginalizzazione delle aree più
antiche dell'impero a vantaggio dell'Oriente, forte di tradizioni civiche
più antiche e di un'economia mercantile maggiormente consolidata, assai più
prospero quanto a politica, amministrazione e cultura.

In definitiva, la grande crisi del III secolo aveva finito per sviluppare
una monarchia assoluta (Dominato), fondata su un esercito violento e una
burocrazia invadente. Della vecchia aristocrazia senatoria che aveva
guidato insieme al Principe l'Impero restavano soltanto gli ozii culturali,
l'immane ricchezza e gli enormi privilegi rispetto alla massa del popolo,
ma il potere ormai era nelle mani della corte imperiale e dei militari³ .
Diocleziano, inoltre, per meglio sottolineare l'incontestabilità e la
sacralità del proprio potere, evitando così le continue usurpazioni che
avevano provocato la grave crisi politico-militare del III secolo, decise
di evidenziare la distanza fra sé ed il resto dei sudditi, introducendo
rituali di divinizzazione dell'imperatore tipicamente orientali⁴ . Il
problema più grave per la stabilità dell'Impero rimase, però, quello di una
regolare successione, che né Diocleziano con il sistema tetrarchico né
Costantino con il ritorno al sistema dinastico riuscirono a risolvere.
Inoltre, in ambito economico-finanziario, né Diocleziano né Costantino
riuscirono a risolvere i problemi che assillavano da tempo l'Impero, ovvero
l'inflazione galoppante e la pressione fiscale oppressiva: l'editto dei
prezzi stabilito nel 301 da Diocleziano per calmierare le merci in vendita
sul mercato si rivelò fallimentare, mentre Costantino con l'introduzione
del solidus riuscì a stabilizzare il valore della moneta forte, preservando
il potere d'acquisto dei ceti più ricchi, ma a scapito di quello dei ceti
più poveri, che furono abbandonati a sé stessi.

La tetrarchia (284-305)

La struttura dell'Impero romano si era ormai evoluta, ai tempi di
Diocleziano, in una specie di dualismo tra la città di Roma, amministrata
dal Senato, e l'Imperatore, che invece percorreva l'impero e ne ampliava o
difendeva i confini. Il rapporto tra Roma e l'Impero era ambivalente: se
l'Urbe era il punto di riferimento ideale della "Romània", in ogni caso il
potere assoluto era ormai passato al monarca o dominus, l'Imperatore, che
spostava il suo luogo di comando a seconda delle esigenze militari
dell'Impero. Ormai era chiaro il decadimento di Roma come centro nevralgico
dell'Impero.⁵

Ottenuto il potere, Diocleziano nominò nel novembre del 285 come suo vice
in qualità di cesare, un valente ufficiale di nome Marco Aurelio Valerio
Massimiano, che pochi mesi più tardi elevò al rango di augusto il 1º aprile
del 286 (chiamato ora Nobilissimus et frater),⁶ formando così una diarchia
in cui i due imperatori si dividevano su base geografica il governo
dell'impero e la responsabilità della difesa delle frontiere e della lotta
contro gli usurpatori.⁷

Nel 293 Diocleziano procedette a una ulteriore divisione funzionale e
territoriale dell'intero impero in quattro parti, al fine di facilitare le
operazioni militari. Nominò così come suo cesare per l'oriente Galerio e
Massimiano fece lo stesso con Costanzo Cloro per l'occidente. L'impero fu
così diviso in quattro macro-aree:

- a Diocleziano spettavano le province orientali dell'Egitto (sede
  imperiale: Nicomedia⁸ )
- Galerio le province balcaniche (sede: Sirmio)
- Massimiano governava su Italia e Africa settentrionale (sede imperiale:
  Mediolanum⁸ )
- Costanzo Cloro ebbe in affidamento la Spagna, la Gallia e la Britannia
  (sede: Augusta Treverorum)

Il sistema si rivelò efficace per la stabilità dell'impero e rese possibile
agli augusti di celebrare i vicennalia, ossia i vent'anni di regno, come
non era più successo dai tempi di Antonino Pio. Restava da mettere alla
prova il meccanismo della successione: il 1º maggio del 305 Diocleziano e
Massimiano abdicarono, ma la tetrarchia si rivelerà un fallimento politico,
generando una nuova ondata di guerre civili.

Le guerre civili (306-324)

Il 1º maggio del 305 Diocleziano e Massimiano abdicarono (ritirandosi il
primo a Spalato ed il secondo in Lucania).⁸ La seconda tetrarchia prevedeva
che i loro rispettivi due cesari diventassero augusti (Galerio per
l'oriente e Costanzo Cloro per l'occidente⁹ ¹⁰ ), provvedendo questi ultimi
a nominare a loro volta i propri successori designati (i nuovi cesari):
Galerio scelse Massimino Daia e Costanzo Cloro scelse Flavio Valerio
Severo.¹⁰ Sembra però che poco dopo, lo stesso Costanzo Cloro, rinunciò a
parte dei suoi territori (Italia e Africa)⁹ a vantaggio dello stesso
Galerio, il quale si trovò a dover gestire due cesari: Massimino Daia a cui
aveva affidato l'Oriente,¹⁰ Flavio Valerio Severo a cui rimase l'Italia (e
forse l'Africa),¹⁰ mentre tenne per sé stesso l'Illirico.¹¹ Il sistema
rimase invariato fino alla morte di Costanzo Cloro avvenuta ad Eburacum il
25 luglio del 306.⁹ ¹²

Con la morte di Costanzo Cloro (25 luglio del 306⁹ ¹² ), il sistema andò in
crisi: il figlio illegittimo dell'imperatore defunto, Costantino venne
proclamato cesare¹¹ ¹² dalle truppe in competizione con il legittimo erede,
Severo. Qualche mese più tardi, Massenzio, figlio del vecchio augusto
Massimiano Erculio, si fece acclamare, grazie all'appoggio di ufficiali
come Marcelliano, Marcello, Luciano¹³ e dai pretoriani, ripristinando il
principio dinastico.

Galerio si rifiutò di riconoscere Massenzio e inviò a Roma, Severo (che si
trovava a Mediolanum¹⁴ ) con un esercito, allo scopo di deporlo. Poiché,
però, gran parte dei soldati di Severo avevano servito sotto Massimiano,
dopo aver accettato denaro da Massenzio disertarono in massa.¹⁴ Severo
fuggì a Ravenna,¹⁴ dove fu assediato dal padre di Massenzio, Massimiano. La
città era molto ben fortificata, cosicché Massimiano offrì delle condizioni
per la resa che Severo accettò: fu preso da Massimiano e ucciso.¹¹ ¹⁵ ¹⁶ ¹⁷

Solo l'11 novembre 308 si tenne a Carnuntum, sull'alto Danubio, un incontro
cui parteciparono Galerio, che lo organizzò, Massimiano e Diocleziano,
richiamato da Galerio. In questa occasione venne riorganizzata una quarta
tetrarchia: Massimiano fu obbligato ad abdicare, mentre Costantino fu
nuovamente degradato a cesare, mentre Licinio, un leale commilitone di
Galerio, fu nominato augusto d'Occidente.¹⁸ ¹⁹

Il quarto periodo tetrarchico, iniziato l'11 novembre del 308, terminò il 5
maggio del 311 quando Galerio morì e Massimino Daia si impadronì
dell'Oriente, lasciando a Licinio il solo Illirico.²⁰ Ora l'Impero romano
era nuovamente diviso in quattro parti: Massimino Daia e Licinio in
Oriente, Costantino e Massenzio in Occidente. Si trattava della "quinta
tetrarchia". In realtà poco dopo Massimino, Costantino e Licinio si
coalizzarono per eliminare il primo dei quattro augusti: Massenzio che
possedeva ora Italia ed Africa.²¹ Così nel 312, Costantino, riunito un
grande esercito, mosse alla volta dell'Italia attraverso le Alpi,²² fino a
scontrarsi con l'esercito di Massenzio nella decisiva battaglia di Ponte
Milvio,¹⁹ il 28 ottobre del 312.²³ Massenzio fu sconfitto ed ucciso.²⁴ Con
la morte di Massenzio, tutta l'Italia passò sotto il controllo di
Costantino.²⁵ Poi nel febbraio del 313, Licinio e Costantino si
incontrarono a Mediolanum, dove i due strinsero un'alleanza (rafforzata dal
matrimonio di Licinio con la sorella di Costantino, Flavia Giulia
Costanza),²⁶ ²⁷ ²⁸ ²⁹ ³⁰ ³¹ ³² che prevedeva di eliminare il terzo
imperatore, Massimino Daia. Licinio lo affrontò e sconfisse nella battaglia
di Tzirallum il 30 aprile di quest'anno.³³ Massimino Daia, morì pochi dopo
(agosto).¹⁹ ³⁴ Restavano ora solo due augusti: Costantino per l'Occidente e
Licinio per l'Oriente.³⁵

Per undici anni l'Impero romano fu retto da Costantino e Licinio, più tardi
affiancati dai loro rispettivi figli, nominati Cesari. A partire, infatti,
dal 317, dopo un primo scontro armato avvenuto presso Mardia,³⁶ i due
Augusti scesero a patti, firmando una tregua (1º marzo 317). Licino dovette
cedere a Costantino l'Illirico.³⁷ In cambio Licinio ottenne la possibilità
di governare autonomamente la sua parte di Impero. Erano sorti così due
regni "separati" ed indipendenti, ben lontani dal progetto tetrarchico di
Diocleziano, che prevedeva una "unità" imperiale.³⁸ Con la fine delle
ostilità i due Augusti elevarono a Cesari i loro stessi figli (Serdica il
1º marzo del 317): Crispo (a cui fu affidata la Gallia) e Costantino II per
Costantino, mentre Valerio Liciniano Licinio per Licinio.³⁸ ³⁹ ⁴⁰ ⁴¹

Lo scontro finale avvenne pochi anni più tardi, quando nel 323, un'orda di
Goti, che avevano deciso di attraversare l'Istro, tentarono di devastare i
territori romani della Mesia inferiore e della Tracia.⁴² Costantino,
informato di ciò,⁴³ marciò contro di loro, penetrando però nei territori
all'altro augusto Licinio e ricevendo tutta una serie di proteste ufficiali
da parte dello stesso, che sfociarono nella fase finale della guerra civile
tra i due.⁴⁴ Nel 324 si ebbero una serie di scontri tutti favorevoli a
Costantino (ad Adrianopoli,⁴⁵ Bisanzio, nell'Ellesponto,⁴⁶ e Crisopoli⁴⁷ )
che portarono Licinio, ora assediato ora a Nicomedia, a consegnarsi al suo
rivale, il quale lo mandò in esilio come privato cittadino a Tessalonica⁴⁸
(messo a morte l'anno successivo⁴⁸ ⁴⁹ ). Costantino era ora l'unico padrone
del mondo romano.⁵⁰ ⁵¹ ⁵² ⁵³ ⁵⁴ ⁵⁵ ⁵⁶ ⁵⁷ Per questo motivo la monetazione
degli anni successivi ne celebrò la sua unità con la scritta "Restitutor
Orbis".⁵⁸ L'anno successivo il nuovo imperatore d'Occidente ed Oriente
partecipò al Concilio di Nicea.

Costantino e i Costantinidi (324-363)

Nel 324 iniziano invece i lavori per la fondazione della nuova capitale,
Costantinopoli. La fase dalla riunificazione imperiale alla morte di
Costantino il Grande (avvenuta nel 337), vide l'imperatore cristiano
riordinare l'amministrazione interna e religiosa, oltre a consolidare
l'intero sistema difensivo lungo i tratti renano e danubiano ed ottenendo
importanti successi militari che portarono a "controllare" buona parte di
quei territori ex-romani, che erano stati abbandonati da Gallieno ed
Aureliano: dall'Alamannia (Agri decumates), alla Sarmatia (piana
meridionale del Tibisco, ovvero il Banato) fino alla Gothia (Oltenia e
Valacchia). E sempre a partire da questi anni, Costantino continuò ad
utilizzare quali sue residenze imperiali preferite Serdica, Sirmium e
Tessalonica, oltre alla diocelzianea Nicomedia.

Il 18 settembre 335, Costantino elevò il nipote Dalmazio al rango di
cesare, assegnandogli la Thracia, l'Achaea e la Macedonia, con probabile
capitale a Naisso⁵⁹ e compito principale la difesa di quelle province
contro i Goti, che le minacciavano di incursioni.⁶⁰ Costantino divise così
di fatto l'impero in quattro parti, tre per i figli e una per il nipote; la
nomina di Dalmazio, però, dovette incontrare l'opposizione dell'esercito,⁶¹
che aveva palesato la propria preferenza per l'accesso della linea
dinastica diretta al trono.

Morto Costantino (22 maggio del 337), mentre stava ancora preparando una
campagna militare contro i Sasanidi, la situazione vedeva il potere
spartito tra i suoi figli e nipoti, cesari: Costanzo II, che era impegnato
in Mesopotamia settentrionale a supervisionare la costruzione delle
fortificazioni frontaliere,⁶² si affrettò a tornare a Costantinopoli, dove
organizzò e presenziò alle cerimonie funebri del padre: con questo gesto
rafforzò i suoi diritti come successore e ottenne il sostegno
dell'esercito, componente fondamentale della politica di Costantino.

Durante l'estate del 337 si ebbe un eccidio, per mano dell'esercito, dei
membri maschili della dinastia costantiniana e di altri esponenti di grande
rilievo dello stato: solo i tre figli di Costantino e due suoi nipoti
bambini (Gallo e Giuliano, figli del fratellastro Giulio Costanzo) furono
risparmiati.⁶³ Le motivazioni dietro questa strage non sono chiare: secondo
Eutropio Costanzo non fu tra i suoi promotori ma non tentò certo di
opporvisi e condonò gli assassini;⁶⁴ Zosimo invece afferma che Costanzo fu
l'organizzatore dell'eccidio.⁶⁵ Nel settembre dello stesso anno i tre
cesari rimasti (Dalmazio era stato vittima della purga) si riunirono a
Sirmio in Pannonia, dove il 9 settembre furono acclamati imperatori
dall'esercito e si spartirono l'Impero: Costanzo si vide riconosciuta la
sovranità sull'Oriente.

La divisione del potere tra i tre fratelli durò poco: Costantino II morì
nel 340, mentre cercava di rovesciare Costante I; nel 350 Costante fu
rovesciato dall'usurpatore Magnenzio, e poco dopo Costanzo II divenne unico
imperatore (dal 353), riunificando ancora una volta l'Impero. Il periodo
poi fu caratterizzato da un venticinquennio di guerre lungo il limes
orientale contro le armate sasanidi, prima da parte di Costanzo II e poi
del nipote Flavio Claudio Giuliano (tra il 337 ed il 363).⁶⁶

Nel 361 venne proclamato Augusto Giuliano, Cesare in Gallia. Il suo governo
durò solo tre anni, eppure ebbe grande importanza, sia per il tentativo di
ristabilire un sistema religioso politeistico (per questo sarà detto
l'Apostata), sia per la campagna militare condotta contro i Sasanidi, nella
quale l'Imperatore perì nel corso di una battaglia, dopo alcuni successi
iniziali, a cui seguì una difficoltosa ritirata. Venne eletto suo
successore Gioviano, il quale per portare il suo esercito sano e salvo in
territorio imperiale, firmò una pace definita "vergognosa" con la Persia,
alla quale vennero cedute le cinque province al di là del Tigri conquistate
da Diocleziano ed alcune importanti città di frontiera come Nisibi.⁶⁷

I Valentiniani e Teodosio (364-395)

Nel 364 viene incoronato imperatore Valentiniano I; quest'ultimo, su
richiesta dell'esercito, nominò un collega (il fratello Valente) a cui
assegnò la parte orientale dell'Impero. Valente, subito dopo l'ascesa al
trono, dovette fronteggiare l'usurpazione di Procopio, su cui ebbe però la
meglio nella Battaglia di Tiatira, catturandolo e giustiziandolo. Secondo
lo storico antico Ammiano Marcellino, Valentiniano fu un sovrano crudele,
che lanciò una violenta persecuzione contro tutti coloro accusati di
stregoneria (una persecuzione così violenta che, usando le parole del
Gibbon, pare che «nelle province meno piacevoli i prigionieri, gli esuli e
i fuggiaschi costituissero la maggioranza degli abitanti»⁶⁸ ) e godeva nel
vedere la sua orsa Innocenza sbranare i condannati a morte nella sua camera
da letto.⁶⁹ ⁷⁰ Pur con i suoi difetti, Valentiniano si dimostrò comunque un
buon governante: egli infatti mise fine a molti degli abusi che avvenivano
ai tempi di Costanzo, promulgò alcune leggi a favore del popolo (condannò
l'esposizione dei neonati e istituì nei quattordici quartieri di Roma
altrettanti medici), e favorì l'insegnamento della retorica, una disciplina
ormai in declino.⁷¹ Inoltre istituì la carica di Defensor civitatis, una
sorta di avvocati che difendevano i diritti del popolo.⁷² Non va
dimenticato che tollerò il paganesimo, garantendo a tutte le religioni
libertà di culto. Inoltre ottenne anche alcuni successi contro i Barbari,
fronteggiando con successo una rivolta dei Mauri in Africa e le incursioni
barbariche in Britannia, in Gallia e nell'Illirico. Durante una guerra
contro i Quadi, alcuni ambasciatori quadi si recarono dall'imperatore per
chiedere clemenza; l'Imperatore si arrabbiò talmente tanto che gli scoppiò
un grosso vaso sanguigno e morì.⁷³

Venne nominato suo successore in Occidente Graziano. Nel frattempo i Goti
Tervingi (erroneamente identificati a posteriori con i Visigoti), pressati
dagli Unni che avevano invaso le loro terre, chiesero all'Imperatore
d'Oriente Valente di potersi stanziare in territorio romano; alla fine
Valente decise di accettare, ma a condizione che i Barbari consegnassero
tutte le loro armi e si separassero dai figli; tuttavia, una volta entrati
in territorio romano, i Goti vennero talmente maltrattati che decisero di
rivoltarsi, dando così inizio alla Guerra Gotica.⁷⁴ A complicare la
situazione contribuì il fatto che ai Tervingi si unirono i Greutungi
(erroneamente identificati a posteriori con gli Ostrogoti), i quali,
approfittando del caos, attraversarono anch'essi il Danubio, coalizzandosi
con i Tervingi. Nel tentativo di fermare i Barbari, l'Imperatore Valente
morì nel corso della Battaglia di Adrianopoli, nella quale 15.000 soldati
dell'Impero romano d'Oriente vennero massacrati (9 agosto 378). Graziano
affidò l'Impero d'Oriente a Teodosio I, al quale affidò le diocesi di
Macedonia e Dacia - storicamente appartenenti all'Occidente, ma minacciate
dai Goti. Non riuscendo però ad ottenere una vittoria totale sui Goti, alla
fine l'Imperatore Teodosio I (successore di Valente in oriente) fu
costretto a riconoscerli come foederati (cioè alleati) dell'Impero (382). I
Goti vennero stanziati nell'Illirico Orientale, dove ricettero delle terre
e l'obbligo di aiutare l'Impero nelle lotte contro gli altri barbari, ma
venne concessa loro anche una certa semiautonomia dall'Impero, permettendo
loro di mantenere la propria organizzazione tribale ma non un capo unico.⁷⁵

Nel 382 l'imperatore Graziano abolirà definitivamente ogni residuo di
paganesimo: il titolo di pontefice massimo, i finanziamenti pubblici ai
sacerdoti pagani, la statua e l'ara della Vittoria ancora presenti nella
curia. La morte di Graziano nel 383 ad opera dell'usurpatore Magno Massimo,
che controllava la Gallia e la Spagna, segnò una nuova minaccia per
l'Impero. La zelante tutela della religione cristiana di Magno Massimo, con
la decapitazione dell'eretico Priscilliano, fu ritenuta una valida garanzia
dell'affidabilità del generale iberico, tanto che il nuovo imperatore
d'Occidente, Valentiniano II, lo accettò come collaboratore. Teodosio però
sconfisse e fece giustiziare Magno Massimo (388), ripristinando la forma
diarchica. Con la morte di Valentiniano II in circostanze misteriose nel
392 (forse fatto uccidere dal suo ministro Arbogaste), Teodosio tornò ad
essere imperatore unico, anche se negli anni successivi dovette difendere
il proprio trono da un usurpatore, Eugenio, che sconfisse nella battaglia
del Frigido (394). Nelle campagne contro gli usurpatori Teodosio I ottenne
l'appoggio dei foederati Goti stanziati nell'Illirico, 10.000 dei quali
furono uccisi durante la battaglia del Frigido; Orosio, che detestava i
Goti, sostenne che con quella battaglia Teodosio I ottenne due trionfi: uno
sull'usurpatore e uno sui foederati Goti, che avevano subito pesanti
perdite.

Teodosio I governò con saldo pugno, portando a compimento alcune iniziative
in linea con il mutare dei tempi. Dopo aver patteggiato con i Visigoti
represse duramente il dissenso: quando a Tessalonica finì ucciso un
comandante goto nel corso di rivolte contro l'insediamento dei barbari in
terre di privati cittadini, l'imperatore rispose ordinando il massacro di
settemila tessalonicesi ignari, mentre assistevano ad una corsa di cavalli
nell'ippodromo della città. Nonostante le scuse pubbliche dell'Imperatore
imposte da Ambrogio di Milano, la notizia si diffuse per tutto l'Impero e
fu un forte segnale di avvertimenti verso i sudditi. Inoltre Teodosio con
l'editto di Tessalonica (e decreti successivi), proibì qualsiasi culto
pagan e proclamò il cristianesimo religione di Stato, perseguitando in
diverse forme il Paganesimo, trasformando in tal modo l'Impero in uno stato
cristiano.

Alla morte dell'Imperatore 395, fu in qualche modo ripristinato, per
volontà stessa di Teodosio, il sistema di Diocleziano, nominando due
augusti: suo figlio maggiore Arcadio per la pars orientis e il minore
Onorio per la pars occidentis.

Bisogna tener presente che gli imperatori provengono spesso dalle zone
periferiche dell'Impero (in gran parte dall'Europa Orientale di lingua
latina), ma proprio per questo pervasi da un più profondo sentimento di
romanità (come Aureliano, Diocleziano o Costantino I). Molti Imperatori
quasi non conoscono Roma, la vita militare li costringe a vivere (e spesso
a morire) in prossimità della frontiera danubiana, in Siria, Mesopotamia o
Britannia. Le loro visite all'Urbe si faranno sempre più sporadiche ed
effettuate in taluni casi per celebrare un trionfo, o per esercitare una
forma di controllo su un senato sempre più esautorato.

È importante notare che la pressione dei barbari sull'Impero non sempre è
distruttiva, nel senso che molti barbari non desiderano altro che entrare a
far parte dell'Impero, stanziandosi sul territorio oppure offrendosi al
servizio di questo (si vedano i generali d'origini germane come il grande
Stilicone, o il caso di Magnenzio, che tuttavia si autoproclamò imperatore,
Arbogaste, che dopo un'onorevole carriera in cui fece addirittura le veci
dell'Imperatore in Occidente probabilmente fece assassinare l'imperatore
Valentiniano II, etc.).

Tuttavia, quando si accorgono che il rapporto di forze è loro favorevole, a
volte i capi barbari non esitano a rompere gli indugi e misurarsi in
battaglia con le forze imperiali. A questo proposito è indicativa la
clamorosa sconfitta subita da Valente da parte dei Goti che successivamente
distruggeranno anche Milano o il sacco di Roma da parte di Alarico
frustrato nella sua ambizione di venir nominato magister militum
dell'Impero e sentitosi tradito dai romani che lo avevano lusingato con
fallaci promesse.

La divisione definitiva in due Imperi: Occidente ed Oriente (395-476)

Sotto Teodosio I l'Impero fu per l'ultima volta unito. Con la morte di
quest'ultimo nel 395 l'Impero venne suddiviso definitivamente in due parti,
ognuna delle quali andò ai figli dell'imperatore: l'Impero romano
d'Occidente al figlio Onorio, mentre l'Impero romano d'Oriente o Impero
bizantino (da Bisanzio, la sua capitale) al figlio Arcadio. A tutela dei
due imperatori mise un generale vandalo verso il quale nutriva molta
fiducia: Stilicone. Quella che agli inizi doveva essere, come già accaduto
in passato, una semplice divisione amministrativa, diede invece origine a
due entità statuali ben differenziate fra di loro e che non si sarebbero
mai più ricongiunte: l'Impero romano d'Occidente e quello d'Oriente. Anche
in questo caso i contemporanei non sentirono di vivere un evento epocale,
poiché percepivano di essere ancora parte di un unico mondo, di un'unica
romanità, anche se amministrata separatamente, come del resto era già
accaduto più volte in passato.

La parte occidentale, più provata economicamente, politicamente,
militarmente, socialmente e demograficamente per via delle continue lotte
dei secoli precedenti e per la pressione delle popolazioni barbariche ai
confini entrò ben presto in uno stato irreversibile di decadenza e, fin dal
primo ventennio del V secolo, gli Imperatori d'Occidente videro venir meno
la loro influenza in tutto il nord Europa (Gallia, Britannia, Germania) e
in Spagna, mentre gli Unni, negli stessi anni, si stabilivano in Pannonia.

Declino e caduta dell'Impero d'Occidente (395-476)

Il regno di Onorio (395-423)

Dopo il 395, gli Imperatori d'Occidente erano di solito imperatori
fantoccio, i veri regnanti erano generali che assunsero il titolo di
magister militum, patrizio o entrambi—Stilicone dal 395 al 408, Constanzo
dal 411 al 421, Ezio dal 433 al 454 e Ricimero dal 457 al 472.

L'inizio del declino definitivo della parte occidentale coincide, quindi,
quando i Visigoti, condotti dal loro re Alarico, attaccarono l'Impero
d'Occidente.

Con la morte di Teodosio I e la divisione definitiva dell'impero romano tra
Occidente ed Oriente tra i due suoi figli Onorio I e Arcadio, il generale
visigoto Alarico ruppe l'alleanza con l'impero, penetrò in Tracia e la
devastò, arrivando ad accamparsi sotto le mura di Costantinopoli. Il
generale Stilicone si diresse contro Alarico, ma Arcadio, spinto dal
prefetto del pretorio Flavio Rufino, nemico di Stilicone, ordinò alle
truppe orientali, che formavano una parte dell'armata di Stilicone, di far
ritorno in Oriente. In Oriente infatti si aveva ancora timore che in realtà
Stilicone mirasse a conquistare il dominio anche di Costantinopoli tornando
ad unire ancora una volta l'impero sotto un'unica guida.⁷⁶ Nel 396 Arcadio
nominò Alarico magister militum per l'Illirico, mentre Stilicone fu
dichiarato nemico pubblico dell'Oriente.⁷⁶ I Visigoti, insoddisfatti della
sistemazione, puntarono verso l'Italia. Mossi dal loro re Alarico, giunsero
in Italia ma vennero sconfitti da Stilicone a Pollenzo (402), a Verona
(403), anche se nel frattempo Stilicone cercò una mediazione tra le due
parti.

Nel frattempo, l'ulteriore avanzata degli Unni verso l'Occidente portò
numerose popolazioni che si trovavano lungo il medio corso del Danubio a
invadere l'Impero: mentre i Goti di Radagaiso invasero l'Italia e furono
annientati da Stilicone a Fiesole (405), Vandali, Alani e Svevi, invasero
le Gallie varcando il Reno (31 dicembre 406) approfittando della scarsa
sorveglianza dei confini resa necessaria dalle campagne di Stilicone contro
i Visigoti e contro Radagaiso. Nel frattempo in Britannia scoppiò una
rivolta dell'esercito, che elesse usurpatore Costantino III: questi spostò
le legioni romane a difesa della Britannia in Gallia per strapparla a
Onorio e per combattere gli invasori del Reno. A causa dei fallimenti di
Stilicone nell'affrontare l'invasione del Reno e gli usurpatori nelle
Gallie e dei tentativi di negoziazione con Alarico, Stilicone fu sospettato
di aver tradito l'Impero favorendo i barbari e fu condannato alla
decapitazione per ordine di Onorio (408).

Onorio però non era in grado di resistere ai Visigoti, capeggiati da
Alarico, che il 24 agosto del 410 saccheggiarono Roma (Onorio dal 402 era
asserragliato nell'imprendibile Ravenna, difesa dalle paludi del delta del
Po). Il sacco di Alarico non fu il più drammatico della storia della città:
vi furono episodi cruenti, ma il re visigoto era cristiano e rese omaggio
alle tombe degli Apostoli, rispettando la sacralità del caput mundi.
Nonostante ciò la violazione dell'Urbe sconvolse il mondo antico, ispirando
il De civitate Dei di Agostino di Ippona, che si chiedeva come Dio avesse
potuto permettere una profanazione così inaudita. Alarico morì mentre
cercava di raggiungere l'Africa marciando in Italia Meridionale. Il suo
successore, Ataulfo, condusse il popolo visigoto in Gallia.

Nel frattempo gli invasori del Reno non trovarono opposizione devastando
per due anni l'intera Gallia, per poi passare indisturbati in Spagna nel
409.⁷⁷ Nel 411, occupata la Spagna, se la spartirono tra loro come segue:

Nel 409/410, inoltre, la Britannia secessionò dall'Impero e anche
l'Armorica si rivoltò all'usurpatore Costantino III. La situazione per
l'Impero era dunque disperata, invaso dai barbari in Italia e Spagna e
occupato da usurpatori e ribelli in Gallia e Britannia. La situazione
migliorò leggermente quando il comando dell'esercito fu affidato a Flavio
Costanzo, valente generale, il quale riuscì a sconfiggere gli usurpatori
Costantino III, Sebastiano e Gioviano (in Gallia), Massimo (in Spagna) e
Eracliano (in Africa). Costanzo cercò ora di raggiungere una pace con il re
visigoto Ataulfo che aveva invaso la Gallia meridionale e che aveva eletto
come imperatore fantoccio Prisco Attalo.

L'intenzione di Ataulfo era di ottenere un ruolo politico di primo piano
nell'Impero e per questo motivo sposò Galla Placidia con l'intenzione di
avere un figlio da lei e da imparentarsi con la famiglia imperiale.
Tuttavia né Onorio né Costanzo, il generale romano incaricato di combattere
Ataulfo, accettarono le pretese di Ataulfo, volendo sì indietro Galla
Placidia ma non alla condizione di concedere al suo marito goto un ruolo
preminente a corte.⁷⁸ Sfruttando un punto debole dei Goti, ovvero la loro
difficoltà di procurarsi i rifornimenti, Costanzo bloccò loro tutte le vie
di comunicazione: il blocco imposto da Costanzo ai porti gallici fu tanto
efficace che i Visigoti abbandonarono la Gallia e la città di Narbona per
l'Hispania, nel 415. Morti Ataulfo e il suo successore Sigerico, nello
stesso anno Costanzo stipulò un trattato col nuovo re visigoto Vallia: in
cambio di 600000 misure di grano e del territorio della regione
d'Aquitania, dai Pirenei alla Garonna, i Visigoti, in qualità di alleati
ufficiali ovvero stato vassallo dell'impero (foederati), si impegnavano a
combattere in nome dei Romani i Vandali, gli Alani e i Suebi, che nel 406
avevano attraversato il fiume Reno e si erano dislocati nella provincia
d'Hispania. L'accordo prevedeva anche la liberazione di Galla Placidia. La
controffensiva dei Visigoti al servizio dell'Impero in Spagna contro gli
invasori del Reno fu abbastanza efficace: vennero annientati nella Betica i
Vandali Silingi mentre gli Alani subirono perdite così consistenti da
giungere a implorare la protezione dei rivali Vandali Asdingi, stanziati in
Galizia.

Nel 418, ricevute da Wallia le province riconquistate di Cartaginense,
Betica e Lusitania, Costanzo premiò Wallia e i Visigoti permettendo loro di
stanziarsi in qualità di foederati (alleati dell'Impero) nella Valle della
Garonna, in Aquitania, dove ottennero terre da coltivare. L'Aquitania
sembra sia stata scelta da Costanzo come terra dove far insediare i
Visigoti per la sua posizione strategica: infatti era vicina sia dalla
Spagna, dove rimanevano da annientare i Vandali Asdingi e gli Svevi, sia
dal Nord della Gallia, dove forse Costanzo intendeva impiegare i Visigoti
per combattere i ribelli separatisti Bagaudi nell'Armorica.⁷⁹ La spinta
aggressiva dei Visigoti si era ormai esaurita: pacificati con l'impero,
vennero riconosciuti i loro territori, più o meno contemporaneamente alla
presa del Rodano da parte dei Burgundi (attuale Borgogna, appunto), il
corso medio del Reno da parte degli Alamanni, la Spagna meridionale da
parte dei Vandali (Andalusia viene infatti da Vandalucia) e la Britannia
dagli Angli e dai Sassoni.

Nel frattempo, dopo la sconfitta subita contro i Visigoti, Vandali Silingi
e Alani si coalizzarono con i Vandali Asdingi, il cui re, Gunderico,
divenne re dei Vandali e Alani. La nuova coalizione vandalo-alana tentò
subito di espandersi in Galizia a danni degli Svevi, costringendo i Romani
a intervenire nel 420: l'attacco romano non portò però all'annientamento
dei Vandali, ma li spinse piuttosto in Betica, che da essi prese in nome di
"Vandalucia" (Andalusia)⁸⁰ . Nel 422 sconfissero proprio in Betica la
coalizione romano-visigota, condotta dal generale Castino, forse grazie a
un presunto tradimento dei Visigoti.⁸¹

In quegli anni Costanzo tentò di assumere sempre più il controllo su
Onorio, finché l'8 febbraio 421 venne proclamato co-imperatore come
Costanzo III. Il suo regno fu però molto breve e Costanzo morì
improvvisamente e misteriosamente in quello stesso anno, dopo appena sette
mesi dalla sua acclamazione. Alla sua morte, dopo aver litigato con Onorio,
la moglie Galla Placidia fuggì a Costantinopoli portando con sé i due
piccoli figli nati dal matrimonio con Costanzo.

L'imperatore Onorio, figlio di Teodosio, rimasto infine signore
incontrastato d'Occidente, morì di edema a Ravenna, il 15 agosto 423,
all'età di trentotto anni e dopo ventotto anni di travagliato regno,
essendo sopravvissuto di quindici anni al fratello Arcadio, al tutore
Stilicone e a dieci tra co-imperatori ed usurpatori (Marco, Graziano,
Costantino III, Costante II, Massimo, Giovino, Sebastiano, Eracliano,
Prisco Attalo e Costanzo III), ma soprattutto alla violazione del sacro
suolo di Roma. Lasciava un impero privato della Britannia e occupato dai
barbari in parte della Hispania e della Gallia, ma sostanzialmente
sopravvissuto alle grandi invasioni, anche se a causa delle continue
devastazioni ad opera delle orde barbariche (che tra l'altro avevano
sottratto ai Romani alcune province) le entrate fiscali erano diminuite e
con esse anche l'esercito subì un indebolimento. Secondo la Notitia
dignitatum, infatti, nel 420 l'esercito campale occidentale consisteva di
181 reggimenti, di cui però solo 84 esistevano prima del 395. Ipotizzando
che nel 395 l'esercito campale occidentale avesse all'incirca lo stesso
numero di reggimenti dell'esercito orientale (ovvero circa 160), questo
vuol dire che le invasioni avevano cagionato la perdita di almeno 76
reggimenti comitatensi (equivalenti a circa 30.000 uomini, il 47,5% del
totale), che dovettero essere rimpiazzati promuovendo numerosi reggimenti
di frontiera a comitatensi. Il numero di veri comitatenses (escludendo
quindi le truppe di frontiera promosse per colmare le perdite) era quindi
diminuito del 25% (da 160 a 120 reggimenti).⁸²

Il regno di Valentiniano III (425-455)

Alla morte di Onorio, il Senato decise di proclamare Imperatore d'Occidente
il primicerius notariorum Giovanni. Questi si trovò però subito in
difficoltà: le guarnigioni romane di Gallia, da poco sottomesse, si
ribellarono e il comes Africae Bonifacio tagliò i vitali rifornimenti di
grano a Roma, mentre Teodosio a Costantinopoli elevava nel 424 al rango di
Caesar e poi di Augustus il piccolo cugino Valentiniano III, figlio di
Galla Placidia (riparata a Costantinopoli dopo la morte del marito Costanzo
III). Giovanni si chiuse dunque nella sua sicura capitale, Ravenna,
inviando un suo giovane generale, Flavio Ezio, in Pannonia, per sollecitare
aiuto dagli Unni. L'esercito d'Oriente espugnò Ravenna e Giovanni venne
catturato e deposto, gli venne amputata la mano destra e fu infine
decapitato nel 425 ad Aquileia. Frattanto Ezio, giunto troppo tardi in suo
soccorso con un forte contingente unno, si accordò con la reggente di
Valentiniano, la madre Galla Placidia, per ottenere la carica di magister
militum in cambio dello scioglimento della sua armata unna.⁸³ Flavio Ezio
era un latino della Moesia, proveniente da una famiglia di tradizioni
castrensi (suo padre, Gaudenzio, aveva per breve tempo ricoperto anche la
carica di magister militum), e aveva trascorso gran parte della sua prima
giovinezza come ostaggio presso le tribù unne stanziate oltre il limes
illirico.⁸⁴ Tornato in patria, aveva intrapreso una brillante carriera
militare, imponendosi, poco più che trentenne, come uno dei più giovani e
promettenti generali del suo tempo. Con la nomina a magister militum dopo
la morte di Giovanni, egli ottenne un enorme potere sull'Impero grazie al
controllo dell'esercito. Da allora e per una trentina d'anni, Ezio dominò
lo scenario politico e militare dell'occidente romano, nonostante l'aspra
ostilità della reggente Galla Placidia e dell'imperatore Valentiniano.
Riuscì ad ottenere la carica di generalissimo dell'Impero nel 433, dopo una
lunga lotta intestina con i generali Felice e Bonifacio, che ambivano allo
stesso scopo.

Lotte politiche a Ravenna (prima la guerra contro l'usurpatore Giovanni,
poi le lotte per il potere tra Ezio, Felice e Bonifacio) distrassero
parzialmente il governo centrale dalla lotta contro i Barbari, e di ciò
approfittarono i Vandali rafforzati dall'unione con gli Alani.⁸⁵ Tra il 425
e il 428 la Spagna meridionale e le Isole Baleari furono oggetto dei
saccheggi dei Vandali.⁸⁶ La necessità di trovare un insediamento più sicuro
dagli attacchi dei Visigoti alleati dei Romani (e forse un presunto
tradimento del comes Africae Bonifacio, che secondo fonti del VI secolo
avrebbe invitato i Vandali in Africa) spinse i Vandali e gli Alani a
migrare ulteriormente nel Nord Africa tra il 429 e il 430.⁸⁷ Nel 429 i
Vandali, condotti dal nuovo re Genserico, sbarcarono a Tangeri in
Mauritania Tingitana e da lì marciarono verso est in direzione di
Cartagine, sconfiggendo le forze romane condotte da Bonifacio e minacciando
ormai da vicino la Proconsolare e la Byzacena, le province più prospere
dell'Impero romano d'Occidente, dalle quali lo stato ricavava la maggior
parte dei proventi. Sant'Agostino morì ottantaseienne mentre i Vandali
cingevano d'assedio Ippona, la sua città (presso l'odierna Annaba in
Algeria). L'Imperatore d'Oriente Teodosio II inviò tuttavia il generale
Aspar in Africa per contenere l'avanzata vandala; la mossa costrinse i
Vandali a negoziare: nel 435, con gli accordi di Trigezio, i Vandali
ottennero dall'Impero la Mauritania e parte della Numidia, mentre le
province più prospere dell'Africa romana erano per il momento salve.⁸⁸

Nel frattempo il magister militum Ezio decise di impiegare gli Unni come
mercenari per le sue campagne in Gallia, cedendo però loro, in cambio del
loro appoggio, parte della Pannonia; grazie al sostegno degli Unni, Ezio
riuscì a vincere nel 436 i Burgundi, massacrati dall'esercito romano-unno
di Ezio, ridotti all'obbedienza e insediati come foederati intorno al lago
di Ginevra; gli Unni risultarono poi decisivi anche nella repressione della
rivolta dei bagaudi in Armorica e nelle vittorie contro i Visigoti ad
Arelate, e a Narbona,⁸⁹ grazie alle quali nel 439 i Visigoti accettarono la
pace alle stesse condizioni del 418. La scelta di Ezio di impiegare gli
Unni trovò però l'opposizione di taluni, come il vescovo di Marsiglia
Salviano, autore del De gubernatione dei ("Il governo di Dio"),⁹⁰ secondo
cui l'impiego dei pagani Unni contro i cristiani (seppur ariani) Visigoti
non avrebbe fatto altro che provocare la perdita della protezione di Dio,
perché i Romani «avevano avuto la presunzione di riporre la loro speranza
negli Unni, essi invece che in Dio». Si narra che nel 439 Litorio, arrivato
ormai alle porte della capitale visigota Tolosa, che intendeva conquistare
annientando completamente i Visigoti, permettesse agli Unni di compiere
sacrifici alle loro divinità e di predire il futuro attraverso la
scapulimanzia, suscitando lo sdegno e la condanna di scrittori cristiani
come Prospero Tirone e Salviano, che si lamentarono anche per i saccheggi
degli Unni contro gli stessi cittadini che erano tenuti a difendere.
Litorio poi perse la battaglia decisiva contro i Visigoti e fu giustiziato.
Secondo Salviano, la sconfitta degli arroganti Romani, adoratori degli
Unni, contro i pazienti goti, timorati di Dio, oltre a costituire una
giusta punizione per Litorio, confermava il passo del Nuovo Testamento,
secondo cui «chiunque si esalta sarà umiliato, e chiunque si umilia sarà
esaltato.»⁹¹ Ezio fu così costretto a stringere un nuovo foedus con i
Visigoti nel 439, che riconfermava quello precedente.

Nel frattempo, nel 439, Genserico, approfittando delle poche truppe poste a
difesa di Cartagine, invase le province di Byzacena e Proconsolare,
occupando Cartagine (439).⁹² ⁹³ L'invio di una potente flotta nelle acque
della Sicilia da parte dell'Imperatore Teodosio II nel tentativo di
recuperare Cartagine fu vanificato dall'invasione dei Balcani da parte
degli Unni di Attila, che costrinse Teodosio II a richiamare la flotta nei
Balcani, non lasciando all'Impero occidentale alcun altra scelta che
negoziare una pace sfavorevole con Genserico. Il trattato di pace del 442
tra l'Impero e i Vandali prevedeva l'assegnazione ai Vandali di Byzacena,
Proconsolare e parte della Numidia, in cambio della restituzione ai Romani
delle Mauritanie e del resto della Numidia, province però danneggiate da
anni di occupazione vandala e che quindi non potevano più fornire un grande
gettito fiscale.⁹⁴ La perdita di province così prospere (e del loro gettito
fiscale) fu un duro colpo per le finanze dell'Impero romano d'Occidente,
che trovatosi per questo motivo in serie difficoltà economiche, fu
costretto a ridurre gli effettivi dell'esercito essendo il bilancio
insufficiente per mantenerlo.⁹⁵ La perdita del Nordafrica acuì infatti il
problema fiscale. Le finanze dell'Impero si basavano sulle rendite delle
grandi proprietà terriere, cui era fornita, in cambio, la protezione
garantita dall'esercito. La perdita del Nordafrica provocò conseguenze
disastrose per le finanze dello stato, riducendo la base imponibile e
obbligando lo stato ad aumentare la pressione fiscale: il risultato era che
la lealtà delle province al governo centrale era messa a dura prova.

La partenza dei Vandali per l'Africa aveva lasciato la Spagna libera dai
Barbari, fatta eccezione per gli Svevi in Galizia. La scarsa attenzione
riservata dal governo centrale alla Spagna, dovuta alle altre diverse
minacce esterne sugli altri fronti (Gallia, Africa, Illirico), permise,
tuttavia, agli Svevi, sotto la guida del loro re Rechila, di espandersi su
gran parte della penisola iberica: tra il 439 e il 441, essi occuparono
Merida (capoluogo della Lusitania), Siviglia (441) e le province della
Betica e della Cartaginense. L'unica provincia ispanica ancora rimasta
sotto il controllo di Roma era la Tarraconense, che tuttavia era infestata
dai separatisti Bagaudi. Furono vane le campagne successive di riconquista
condotte da Ezio: se le prime due, condotte dai comandanti Asturio (442) e
Merobaude (443), avevano come fine il recuperare perlomeno la Tarraconense
ai Bagaudi, quella di Vito (446), più ambiziosa, tentò di recuperare la
Betica e la Cartaginense, finite in mano sveva, ma, nonostante il sostegno
dei Visigoti, l'esercito romano fu annientato dal nemico. Questo fallimento
era attribuibile almeno in parte al fatto che Ezio non poteva concentrare
tutte le sue forze nella lotta contro gli Svevi vista la minaccia unna.⁹⁶
Il regno svevo declinò poi a causa dell'ascesa dei Visigoti in Spagna, che
ridussero gli Svevi al possesso della sola Galizia.

La situazione per l'Impero negli anni 440 era dunque disperata: l'aiuto
degli Unni era venuto meno a causa dell'ascesa al trono di Attila (e di suo
fratello Bleda, fatto assassinare da Attila nel 445), che invasero almeno
due volte l'Illirico Orientale tra il 442 e il 447, causando devastazioni
immani, costringendo l'Imperatore d'Oriente Teodosio II a pagargli un
tributo di ben 2100 libbre d'oro e ad evacuare la zona a sud del Dabubio
«larga cinque giorni di viaggio»,⁹⁷ e impedendogli, tenendolo occupato
sulla frontiera danubiana, di inviare contingenti in soccorso
dell'Occidente ormai in declino.

Nel 451 Attila invase l'Impero d'Occidente, con il pretesto che Onoria,
sorella di Valentiniano, nella primavera del 450 aveva inviato al re degli
Unni una richiesta d'aiuto, insieme al proprio anello, perché voleva
sottrarsi all'obbligo di fidanzamento con un senatore: la sua non era una
proposta di matrimonio, ma Attila interpretò il messaggio in questo senso,
ed accettò pretendendo in dote metà dell'Impero d'Occidente. Attila, di
fronte al rifiuto di Valentiniano III di accettare le esorbitanti richieste
del re unno, dichiarò che sarebbe venuto per esigere ciò che era un suo
diritto (cioè Onoria) e, forte di un esercito che si narra contasse oltre
500.000 uomini, Attila attraversò la Gallia settentrionale provocando morte
e distruzione, ma fu sconfitto contro le armate dei Visigoti, dei Franchi e
dei Burgundi comandati dal generale Ezio nella Battaglia dei Campi
Catalaunici.

Attila tornò in Italia nel 452 per reclamare nuovamente le sue nozze con
Onoria. Attila cinse d'assedio per tre mesi Aquileia, espugnandola, e
conquistò poi Milano e si stabilì per qualche tempo nel palazzo reale: si
narra che Attila, colpito da un dipinto in cui erano raffigurati i Cesari
seduti in trono e ai loro piedi i principi sciti, lo fece modificare: i
Cesari vennero raffigurati nell'atto di vuotare supplici borse d'oro
davanti al trono dello stesso Attila. Attila si fermò finalmente sul Po,
dove incontrò un'ambasciata formata dal prefetto Trigezio, il console
Avienno e papa Leone I (la leggenda vuole che proprio il papa abbia fermato
Attila mostrandogli il crocifisso).

Dopo l'incontro Attila tornò indietro con le sue truppe senza pretese né
sulla mano di Onoria, né sulle terre in precedenza reclamate. Sono state
date diverse interpretazioni della sua azione. La fame e le malattie che
accompagnavano la sua invasione potrebbero aver ridotto la sua armata allo
stremo, oppure le truppe che Marciano mandò oltre il Danubio potrebbero
avergli dato ragione di retrocedere, o forse entrambe le cose sono
concausali alla sua ritirata. La "favola che è stata rappresentata dalla
matita di Raffaello e dallo scalpello di Algardi" (come l'ha chiamata
Edward Gibbon) di Prospero di Aquitania dice che il papa, aiutato da Pietro
apostolo e Paolo di Tarso, lo convinse a girare al largo dalla città. Vari
storici hanno supposto che l'ambasciata portasse un'ingente quantità d'oro
al leader unno e che lo abbia persuaso ad abbandonare la sua campagna⁹⁸ , e
questo sarebbe stato perfettamente in accordo con la linea politica
generalmente seguita da Attila, cioè di chiedere un riscatto per evitare le
incursioni unne nei territori minacciati. Quali che fossero le sue ragioni,
Attila lasciò l'Italia e ritornò al suo palazzo attraverso il Danubio.
Comunque, morì nei primi mesi del 453; la tradizione, secondo Prisco, dice
che la notte dopo un banchetto che celebrava il suo ultimo matrimonio (con
una gota di nome Krimhilda, poi abbreviato con Ildiko), egli ebbe una
copiosa epistassi e morì soffocato. Dopo il decesso di Attila l'Impero unno
finì di essere una temibile minaccia e anzi finì per disgregarsi.

Nel settembre del 454 Ezio era all'apice della sua potenza, tanto da
pensare forse alla successione imperiale per il figlio Gaudenzio, tramite
il matrimonio di questi con la sorella dell'Imperatore. Il praefectus
praetorii Petronio Massimo ed il primicerius sacri cubiculi Eraclio
istigarono quindi l'imperatore Valentiniano paventandogli che Ezio si
preparasse presto a deporlo. In un eccesso d'ira, Valentiniano III pugnalò
mortalmente Ezio durante un'udienza. Pochi mesi più tardi, la breve
alleanza politica tra Valentiniano, Eraclio e Petronio Massimo,
quest'ultimo irritato di non aver preso il posto che era stato di Ezio, si
ruppe. Il 16 marzo 455, due legionari di Ezio appartenenti alla guardia del
corpo dell'Imperatore, istigati da Petronio, vendicarono l'omicidio del
loro comandante assassinando Valentiniano ed il suo potente ministro
Eraclio a Roma, mentre si recava in Campo Marzio: con la morte di
Valentiniano si estingueva la dinastia teodosiano-valentiniana in
Occidente.

L'ultimo ventennio

Dopo la sconfitta di Attila e gli assassinii del generale Ezio e
dell'Imperatore Valentiniano III, i Vandali ripresero l'offensiva
conquistando tutta l'Africa romano-occidentale, la Sicilia, la Sardegna e
le Baleari, e saccheggiando Roma (455).

Alla morte di Petronio Massimo salì al potere Avito, un gallo-romano di
classe senatoria nominato magister militum da Petronio, acclamato
imperatore ad Arelate con il sostegno militare dei Visigoti e che, entrato
a Roma, riuscì ad ottenere il riconoscimento da parte dell'esercito romano
d'Italia grazie all'imponente esercito visigoto.⁹⁹ Avito era intenzionato a
intraprendere un'azione contro gli Svevi, i quali minacciavano la
Tarraconense: inviò dunque in Spagna i Visigoti, i quali, però, se
riuscirono ad annientare gli Svevi, saccheggiarono il territorio ispanico e
se ne impadronirono a scapito dei Romani. Inviso alla classe dirigente
romana e all'esercito d'Italia per la sua gallica estraneità, contro Avito
si rivoltarono i generali dell'esercito italico Ricimero, nipote del re
visigoto Vallia, e Maggioriano, che, approfittando dell'assenza dei
Visigoti, partiti per la Spagna per combattere gli Svevi, lo sconfissero
presso Piacenza nel 456 e lo deposero. Il vuoto di potere creatosi alimentò
le tensioni separatiste nei vari regni barbarici che si stavano formando.

Venne nominato imperatore, quindi, Maggioriano che, appoggiato dal Senato,
si impegnò per quattro anni in un'attenta e decisa azione di riforma
politica, amministrativa e giuridica, cercando di eliminare gli abusi e
impedire la distruzione degli antichi monumenti per impiegarne i materiali
per l'edificazione di nuovi edifici. Uno dei primi compiti che il nuovo
imperatore si trovò ad affrontare fu quello di consolidare il dominio
sull'Italia e riprendere il controllo della Gallia, che gli si era
ribellata dopo la morte dell'imperatore gallo-romano Avito; i tentativi di
riconquista della Hispania e dell'Africa erano progetti in là nel futuro.
Per prima cosa assicurò la sicurezza dell'Italia, sconfiggendo nell'estate
del 458 un gruppo di Vandali sbarcato in Campania.¹⁰⁰ Assoldato un forte
contingente di mercenari barbari,¹⁰¹ nel tardo 458 Maggioriano portò il suo
esercito¹⁰² in Gallia, sconfiggendo e costringendo i Visigoti a ritornare
nella condizione di foederati e di riconsegnare la diocesi di Spagna, che
Teodorico aveva conquistato tre anni prima a nome di Avito,¹⁰³ e penetrò
poi nella valle del Rodano, sconfiggendo¹⁰⁴ i Burgundi e riprendendo Lione
dopo un assedio, condannando la città a pagare una forte indennità di
guerra, mentre i Bagaudi furono convinti a schierarsi con l'impero.alla
città di Lione. Maggioriano decise quindi di attaccare l'Africa vandalica.
Intanto Maggioriano stava conquistando la Spagna: mentre Nepoziano e
Sunierico sconfiggevano i Suebi a Lucus Augusti e conquistavano Scallabis
in Lusitania, l'imperatore passò da Caesaraugusta (Saragozza),¹⁰⁵ e aveva
raggiunto la Cartaginense, quando la sua flotta, attraccata a Portus
Illicitanus (vicino Elche), fu distrutta per mano di traditori al soldo dei
Vandali.¹⁰⁶ Maggioriano, privato di quella flotta che gli era necessaria
per l'invasione, annullò l'attacco ai Vandali e si mise sulla via del
ritorno: quando ricevette gli ambasciatori di Genserico, accettò di
stipulare la pace, che probabilmente prevedeva il riconoscimento romano
dell'occupazione de facto della Mauretania da parte vandala. Al suo ritorno
in Italia, venne assassinato per ordine di Ricimero nell'agosto 461. La
morte di Maggioriano significò la definitiva perdita a favore dei Vandali
dell'Africa, Sicilia, Sardegna, Corsica e le Baleari.

Con la morte di Maggioriano scomparve l'ultimo vero imperatore
dell'Occidente. Ricimero, imparentato con le case reali burgunda e
visigota, divenne il vero arbitro di questa parte dell'Impero, e per sei
anni nominò e depose augusti sulla base delle più impellenti necessità
politiche del momento e del proprio tornaconto personale. Nel 461, Ricimero
elesse come Imperatore fantoccio Libio Severo. Il magister militum per
Gallias Egidio e il comes di Dalmazia Marcellino, però, essendo fedeli a
Maggioriano, si rifiutarono di riconoscere il nuovo imperatore, un
fantoccio di Ricimero. Per ottenere il sostegno di Visigoti e Burgundi
contro Egidio e i suoi alleati Franchi, nel 462 Agrippino diede ai Visigoti
l'accesso al Mar Mediterraneo, assegnando loro la città di Narbona, e
permettendo ai Burgundi di espandersi nella valle del Rodano. Mettendo
Burgundi e Visigoti contro Egidio, Ricimero e Severo speravano di ottenere
il controllo sull'ancora potente esercito della Gallia, ma Egidio continuò
a costituire una spina nel fianco di Ricimero, sconfiggendo sia i Visigoti
che i Burgundi. Egidio si trovò a governare uno stato romano autonomo nella
regione attorno a Soissons: la sua indipendenza era accentuata dal fatto
che non riconosceva altra autorità che quella, lontana, dell'Impero romano
d'Oriente. Nel 465 Egidio morì, forse avvelenato: a succedergli fu prima il
comes Paolo e poi il proprio figlio Siagrio. Il Dominio di Soissons,
l'ultimo baluardo romano nella Gallia settentrionale, cadde solo nel 486,
allorché fu conquistato dai Franchi.

Ricimero si rese conto che l'elevazione a imperatore di Libio Severo era
stata deleteria per l'Impero, perché non solo aveva portato alle rivolte in
Gallia e in Dalmazia dei generali fedeli a Maggioriano, con conseguente
secessione di quelle aree dal centro dell'Impero, ma aveva anche costretto
a Ricimero a ulteriori concessioni territoriali ai gruppi barbari lì
stanziati (Burgundi e Visigoti) per ottenerne l'appoggio contro i ribelli;
inoltre, per risollevare le sorti dell'Impero, Ricimero aveva bisogno del
sostegno bellico dell'Impero romano d'Oriente, che però non riconosceva
come legittimo Libio. Ritenendo dunque ormai deleterio mantenere
formalmente al potere Libio Severo, nel 465 Ricimero lo fece probabilmente
uccidere.¹⁰⁷ Dopo due anni di interregno, venne nominato un augusto imposto
da Bisanzio: Antemio. La spedizione congiunta dei due imperi contro i
Vandali per recuperare l'Africa tuttavia fu un disastro: nel 468 una grande
flotta congiunta allestita dai due imperi venne annientata dai Vandali, che
consolidarono il loro dominio su Sicilia, Sardegna e Baleari, mentre
l'Impero d'Oriente, avendo svuotato le casse del tesoro per l'allestimento
della disastrosa spedizione, non poté più aiutare la metà occidentale.¹⁰⁸

Della disfatta del 468 ne approfittarono i Visigoti del nuovo re Eurico,
asceso al trono nel 466. Nel 469, desideroso di formare un regno
completamente indipendente da Roma, il nuovo re espanse i domini dei
Visigoti in Gallia fino alla Loira, conquistando infine l'Alvernia e la
Provenza (476), oltre a conquistare tutta la Hispania, a parte una piccola
enclave sveva in Galizia. Le sconfitte subite, che portarono alla perdita
definitiva della Gallia, compromisero i rapporti fra Antemio e Ricimero che
si concluse con una guerra civile che portò al terzo sacco di Roma nel giro
di un secolo (472) e con l'uccisione di Antemio, seguita pochi mesi più
tardi dal decesso di Ricimero e del nuovo imperatore fantoccio Olibrio.

Il candidato di Olibrio e del suo alleato burgundo Gundobado, il comes
domesticorum Glicerio, non venne accettato né da Leone I né dal suo
successore, Zenone, che impose il magister militum di Dalmazia, Giulio
Nepote. Questi si recò a Roma per essere incoronato da un messo imperiale
nel 474 mentre Glicerio, dopo aver rinunciato ad ogni suo diritto al trono,
concluse i suoi giorni come Vescovo nella città di Salona. Osteggiato dal
Senato, nel 475 Nepote dovette subire la rivolta di Oreste, un patrizio
romano di Pannonia che una ventina-trentina d'anni prima era stato anche al
servizio di Attila. Oreste riuscì ad imporre come imperatore suo figlio
Romolo Augusto, che regnò per poco più di un anno.

Il generale romano mercenario Odoacre, appartenente agli Eruli, è passato
alla storia come colui che mise fine alla "commedia"¹⁰⁹ dell'Impero romano
d'Occidente, deponendo ed esiliando il giovanissimo Romolo Augustolo. Si
racconta che i soldati germani arruolatisi nell'esercito romano pretesero
dall'Imperatore 1/3 delle terre e di fronte al rifiuto si rivoltarono
deponendo l'ultimo Imperatore d'Occidente. Inoltre, rompendo la
consuetudine degli imperatori fantoccio asserragliati a Ravenna, spedì le
insegne imperiali a Costantinopoli: un atto formale e di relativamente poco
conto nella sostanza, che la storiografia moderna ha scelto come confine
tra Evo antico e Medioevo (476). Odoacre, che aveva anche ucciso Oreste,
generale ex-segretario di Attila e padre di Romolo, accompagnò il suo gesto
con il messaggio per l'imperatore Zenone che un solo imperatore bastava per
l'Impero e richiedendo che il suo controllo sull'Italia fosse formalmente
riconosciuto dall'Impero d'Oriente; anche Giulio Nepote (costretto a
fuggire pochi anni prima da Oreste) inviò tuttavia un'ambasceria a Zenone
chiedendogli aiuto per riavere il trono. Zenone garantì a Odoacre il titolo
di patrizio e Nepote fu dichiarato formalmente imperatore; tuttavia, Nepote
non ritornò mai dalla Dalmazia, anche se Odoacre fece coniare monete col
suo nome. Dopo la morte di Nepote nel 480, Zenone rivendicò la Dalmazia per
l'Oriente; J. B. Bury considera questa la fine reale dell'Impero
d'Occidente. Odoacre attaccò la Dalmazia, e la guerra finì con la conquista
dell'Italia da parte di Teodorico il Grande, Re degli Ostrogoti, sotto
l'autorità di Zenone. Rimaneva però in mani "romane" ancora la parte
settentrionale della Gallia, che nel 461 si era resa indipendente dal
governo centrale ed era governata da Siagro; quest'ultimo territorio ancora
in mano romano-occidentale, detto comunemente Dominio di Soissons, cadde
solo nel 486 per mano dei Franchi.

La fine dell'impero occidentale rappresentò la fine dell'unità romana del
bacino mediterraneo (il cosiddetto mare nostrum) e privò la romanità
superstite dell'antica patria. La perdita di Roma costituì un evento di
capitale importanza che segnò il tramonto definitivo di un mondo. La parte
orientale, per la quale è, d'altra parte, incerto il momento in cui sia
corretto parlare di Impero Bizantino, continuò ad esistere sino alla caduta
di Costantinopoli (1453) e degli ultimi baluardi di Mistrà (1460) e
Trebisonda (1461): essa continuò ad autodefinirsi e a sentirsi Impero
romano.

Conseguenze

In Occidente: i regni romano-barbarici

Le monarchie "romano-barbariche" presentavano un duplice carattere legato
sia alla tradizione germanica dei conquistatori (leggi non scritte,
importanza della pastorizia, credo religioso ariano e usanze guerriere) sia
alla tradizione latina delle genti romanizzate, con i vescovi speso
provenienti da antiche famiglie aristocratiche romane.

La pars occidentis si andava riorganizzando secondo i nuovi profili
istituzionali delle cosiddette "monarchie romano-barbariche", riconosciute
formalmente dall'unico imperatore rimasto, quello d'Oriente. Le vecchie
municipalità però rimasero operative a lungo, anche se l'economia e la
società furono gravemente colpite e non si ripresero per molti secoli. Si
spopolarono gradualmente le città (per l'insicurezza, la carenza di
approvvigionamenti e l'inflazione galoppante) e l'economia si ruralizzò.
Esauriti ormai gli schiavi per i latifondi, si diffusero i coloni (uomini e
donne formalmente liberi, ma legati alle terre che lavoravano ed ai
latifondisti, ai quali prestavano opere gratuite, obbligatorie e
unilateralmente decise dai padroni), che vi si rifugiavano in cambio della
protezione dei vigilantes, piccoli corpi militari privati.

Nel latifondo, spartito tra le famiglie dei coloni, si erano ormai spezzate
le vecchie monocolture in favore di prodotti diversificati ed una maggiore
presenza di pascoli per l'allevamento (attività tipica dei coloni di
origine germanica). Non era quasi mai possibile arrivare
all'autosufficienza e persistevano i mercati, almeno per le merci pregiate
ed i prodotti dell'artigianato.

Il decadere dei commerci con l'oriente rese raro il papiro, che venne
sostituito nella preparazione dei libri nei monasteri con la più pregiata
(e costosa) pergamena, ricavata dalla pelle degli animali opportunamente
conciata, una risorsa ormai più facilmente disponibile per la maggiore
diffusione dell'allevamento.

In Oriente: l'Impero"romano" bizantino (395-1453)

Mentre l'Impero d'Occidente declinò durante il V secolo, il più ricco
Impero d'Oriente continuò ad esistere per oltre un millennio, con capitale
Costantinopoli. In quanto incentrato sulla città di Costantinopoli, gli
storici moderni lo chiamano «Impero bizantino», anche per distinguerlo
dall'Impero romano classico, incentrato sulla città di Roma. Tuttavia gli
Imperatori bizantini e i loro sudditi non si definirono mai tali ma
continuarono a fregiarsi del nome «Romani»¹¹⁰ fino alla caduta dell'Impero,
quando ormai non avevano più nulla di romano, se non il nome e le
aspirazioni irrealizzabili di grandezza. Al tempo dell'esistenza
dell'Impero bizantino, molte popolazioni continuarono a chiamarlo «romano»
(ad esempio i Persiani, gli Arabi e i Turchi) mentre le popolazioni
dell'occidente latino (ma anche gli Slavi), soprattutto dopo l'800
(incoronazione di Carlo Magno), lo definivano «Impero greco», per la sua
ellenicità. Il termine «bizantino» è molto più recente, e fu coniato da Du
Cange (1610-1688), quasi due secoli dopo la caduta dell'Impero (1453); il
termine venne poi reso popolare dagli storici illuministi, che
disprezzavano l'Impero.¹¹¹ Il motivo per cui Du Cange e gli illuministi
decisero di dare ai Romani d'Oriente il nome di Bizantini, secondo Clifton
R. Cox, sarebbe questo:¹¹²

Nel periodo proto-bizantino (da Costantino fino a Eraclio, 330-641)
l'Impero mantenne un carattere multietnico e molte delle istituzioni del
Tardo Impero (al punto che alcuni storici anglofoni prolungano la durata
del Tardo Impero romano fino al 602/610/641)¹¹³ e continuava a estendersi
su buona parte del Mediterraneo, soprattutto dopo le conquiste effimere di
Giustiniano I (Italia, Dalmazia, Spagna meridionale e Nordafrica).
Nonostante ciò, le influenze orientali lo portarono gradualmente a
evolversi, divenendo sempre più un Impero greco: già al tempo di
Giustiniano, pur essendo ancora il latino lingua ufficiale, la popolazione
delle province orientali ignorava il latino, al punto che l'Imperatore
dovette scrivere molte delle sue leggi in greco, per renderle comprensibili
alla popolazione; lo stesso Giustiniano abolì il consolato (541)¹¹⁴ e, pur
mantenendo in massima parte il sistema provinciale elaborato da Diocleziano
e Costantino (con l'Impero suddiviso in prefetture, diocesi e province),
abolì le diocesi nella prefettura d'Oriente e unificò autorità civile e
militare nelle mani del dux in alcune province che lo richiedevano
particolarmente per la loro situazione interna; né va dimenticato che già
sotto Giustiniano l'Imperatore aveva assunto un carattere teocratico (era
ritenuto il vicario di Cristo sulla Terra), ingerendo pesantemente proprio
per questo motivo nelle questioni religiose (cesaropapismo).¹¹⁵ Un altro
passo in avanti nel processo di rinnovamento dell'Impero fu attuato
dall'Imperatore Maurizio (582-602) nel tentativo di proteggere le province
occidentali sotto la minaccia dei Longobardi e dei Visigoti: egli infatti
riorganizzò le prefetture d'Italia e Africa in altrettanti esarcati (retti
da esarchi, con autorità sia civile e militare), abolendo nelle province
occidentali la netta separazione tra autorità civile e militare stabilita
da Diocleziano.

Occidente ed Oriente uniti e divisi (395-476)

Alcuni studiosi hanno accusato l'Impero romano d'Oriente di non aver
aiutato a sufficienza l'Impero d'Occidente contro gli invasori barbari:¹¹⁶
anzi accusano i diplomatici bizantini, dall'epoca di Arcadio in poi, di
aver incoraggiato le popolazioni barbariche a spostarsi a occidente,
liberando così i confini orientali dalla loro minaccia, in cambio della
promessa di una legittimazione al governo di ampie zone occidentali. Altri
studiosi, invece, ritengono tali accuse prive di fondamento: certamente nel
periodo 395-408 i rapporti tra Impero d'Oriente e Impero d'Occidente erano
conflittuali a causa dei contrasti tra Stilicone e i primi ministri di
Arcadio, ma non ci sono prove che il governo romano-orientale abbia avuto
un ruolo attivo nello spingere Alarico ad invadere l'Italia, anche se
certamente non si opposero alla sua partenza. Quanto ai Vandali, Alani e
Svevi, essi si trovavano lungo l'alto corso del Danubio e per la loro
posizione geografica erano naturalmente portati a invadere l'Impero
d'Occidente; inoltre la migrazione degli Unni, spingendoli verso ovest, li
portò inevitabilmente a invadere la parte occidentale piuttosto che la
lontana parte orientale. Certo è invece (come attesta Zosimo) che Stilicone
strinse un'alleanza con Alarico contro l'Impero d'Oriente nel 406:
Stilicone intendeva invadere con il supporto dei Visigoti l'Illirico
orientale in modo da costringere Arcadio a cedere all'Impero d'Occidente la
zona contesa in questione, ma il piano fallì a causa dell'invasione della
Gallia (e poi della Spagna) da parte di Vandali, Alani e Svevi e
dell'usurpazione in Gallia e Britannia di Costantino III, che impedì a
Stilicone di raggiungere Alarico in Epiro.

Con la caduta in disgrazia e uccisione di Stilicone (408), i rapporti tra
Occidente e Oriente tornarono più sereni, anche per la solidarietà
dinastica, e non furono infrequenti gli aiuti militari: nel 409 Teodosio
II, figlio di Arcadio, inviò 4.000 soldati a Ravenna per difendere suo zio
Onorio da Alarico e dal suo Imperatore fantoccio Prisco Attalo,
contribuendo a salvargli il trono; nel 425 lo stesso Teodosio II inviò una
spedizione in Italia per deporre l'usurpatore Giovanni Primicerio e porre
sul trono d'Occidente l'Imperatore legittimo Valentiniano III, cugino
dell'Imperatore d'Oriente; e tra il 431 e il 441 l'Imperatore d'Oriente
inviò consistenti contingenti in Africa per aiutare l'Impero d'Occidente a
difenderla dai Vandali.¹¹⁷ Considerato che, nonostante la relativa pace con
la Persia nel V secolo, il limes orientale non poteva essere sguarnito
troppo di truppe, e che il limes danubiano era minacciato dagli Unni (i
quali invasero l'Impero d'Oriente nel 421, 434, 441-442 e 447), i rinforzi
che l'Impero d'Oriente inviò a quello d'Occidente erano tutt'altro che
inconsistenti.¹¹⁸

Nel 441, a conferma di quanto l'Impero d'Oriente non fosse indifferente al
declino dell'Impero d'Occidente, il limes danubiano fu addirittura
sguarnito di truppe, le quali furono imbarcate in una flotta comprendente
1100 navi, con l'intenzione di attaccare i Vandali per riconquistare
Cartagine. Di tale sguarnimento del limes danubiano, tuttavia, decisero di
approfittarne gli Unni di Attila: trovato un pretesto per rompere la pace,
gli Unni invasero l'Illirico orientale, devastando interi territori
approfittando della partenza delle truppe per combattere i Vandali in
Africa e costringendo Teodosio II a richiamare la flotta e ad annullare la
spedizione di riconquista dell'Africa. Negli anni successivi (441-450)
Teodosio II, impegnato ad aver a che fare con Attila e con gli Unni, ai
quali fu costretto a pagare un tributo annuale di 2100 libbre d'oro e ad
evacuare la zona a sud del Danubio larga cinque giorni di marcia, non poté
aiutare ulteriormente l'Impero d'Occidente perché lo stesso Impero
d'Oriente era in grave pericolo.

A conferma dell'unità "teorica" dell'Impero, la monetazione di quel periodo
mostra i due Imperatori d'Occidente e d'Oriente seduti sullo stesso trono
ed entrambi sorreggenti il globo crucigero rappresentante l'ideale romano
di dominare l'intero mondo, con l'iscrizione SALVS REI PUBLICAE.¹¹⁹
Tuttavia, leggi promulgate in Oriente erano ritenute valide per l'Occidente
solo se ratificate dall'imperatore occidentale, e viceversa, creando una
divergenza legislativa tra Occidente ed Oriente.¹²⁰

Sotto l'Imperatore Marciano (450-457) l'Oriente non rinunciò al sostegno
dell'Occidente contro gli invasori: la cronaca di Idazio narra che
contingenti romano-orientali furono inviati in sostegno dell'Impero
d'Occidente contro gli Unni quando Attila invase l'Italia (452),
contribuendo al suo ritiro.¹²¹ Il suo successore Leone I (457-474) allestì
addirittura nel 468 un'immensa spedizione di 1100 navi per aiutare l'Impero
d'Occidente a recuperare l'Africa, spendendo l'equivalente di più di un
anno di entrate.¹²² Il fallimento della spedizione, dovuta forse al
tradimento del generale Basilisco (accusato da Procopio di essersi
accordato con Genserico), impedì all'Impero d'Oriente di aiutare
ulteriormente l'Impero d'Occidente essendo le casse dello stato vuote a
causa del dispendio economico per allestire la fallimentare spedizione.¹²³

I Germani erano ancora importanti sotto il profilo militare come mercenari
(l'alano Aspar era molto influente a corte), ma dall'epoca di Leone I
(457-474) si riuscì ad affrancarsi da essi tramite l'arruolamento in larga
scala di Isauri, una popolazione guerriera dell'Anatolia.¹²² Lo stesso
imperatore Zenone (474-491) era isaurico. Egli fece eliminare i propri
rivali, Aspar e suo figlio Ardaburio nel 471, generando tuttavia in tal
modo la rivolta dei foederati goti stanziati in Tracia, che appoggiavano
Aspar. Solo nel 473 si riuscì a porre termine alla rivolta con il pagamento
di un tributo annuale di 2000 libre d'oro e la nomina del capo dei Goti di
Tracia Teodorico Strabone a magister militum e "solo sovrano dei Goti".
Successivamente, però, i Goti di Tracia si unirono con i Goti Amali di
Pannonia, condotti da Teodorico il Grande, portando alla formazione della
coalizione degli Ostrogoti. Gli Ostrogoti furono un grave problema per
l'Impero d'Oriente, finché non si riuscì a dirottarli verso l'Italia, ormai
controllata da Odoacre (489).

Tra la caduta dell'Impero d'Occidente e Giustiniano (476-527)

La risposta di Costantinopoli dopo il 476 ai nuovi regni barbarici fu
duplice: da un lato gli imperatori volevano mantenere i diritti teorici su
tutto l'impero, quali legittimi successori dei Cesari; dall'altro lato essi
erano ormai disinteressati al vasto territorio occidentale ormai impoverito
e decentrato, che non valeva l'enorme dispendio di mezzi che sarebbe stato
necessario per riconquistarlo. L'economia redditizia dopotutto si svolgeva
ormai quasi esclusivamente nelle ricche città della parte asiatica e nel
Mediterraneo orientale. Per questo gli imperatori accettarono ogni capo
barbaro che si arrogasse il governo di qualche territorio, purché
riconoscessero la superiorità morale di Costantinopoli. Talvolta, quando un
regno sembrava acquisire troppa forza e importanza, Bisanzio cercava di
mettere i capi barbarici l'uno contro l'altro, favorendo colpi di Stato e
congiure.

Alcuni problemi derivarono dal fatto che la fede della popolazione delle
province orientali fosse monofisita, cosa che l'imperatore cercò di
mitigare adottando una dottrina di compromesso (editto di Henotikòn), che
venne però condannata sia dalla frangia più estrema del monofisismo sia dal
Papa. Oltre alle questioni religiose, molto sentite, i problemi che
preoccupavano l'Impero d'Oriente erano la difesa dei confini
nord-occidentali dalle popolazioni germaniche, slave e uralo-altaiche, la
ridefinizione giuridica, fiscale e territoriale del territorio, i rapporti
con l'Occidente e con il papa romano, e la contesa con l'Impero persiano
della zona compresa tra l'Eufrate e la Siria.

Il tentativo di riconquista dell'Occidente: Giustiniano e la guerra gotica

Fu con l'imperatore Giustiniano I (al potere dal 527), che l'Impero romano
d'Oriente avviò una campagna di riconquista dei territori occidentali con
l'obiettivo di spostare di nuovo il baricentro politico verso il
Mediterraneo e verso occidente, restaurando l'antica unità territoriale
imperiale. Innanzitutto l'Imperatore si assicurò la pace sulla frontiera
orientale stipulando una pace "perpetua" (dopo un conflitto con scarsi
risultati tra il 526 e il 532). Un esercito di modeste dimensioni, ma
dotato di una notevole flotta, poté allora partire alla volta
dell'occidente, sbaragliando velocemente in Africa il regno dei Vandali
(533-534). Capitanò l'impresa il generale Belisario, già vittorioso durante
la rivolta della Nika, che aveva insanguinato Costantinopoli nel 532 e
quasi indotto alla fuga lo stesso imperatore, se non fosse stato per i
consigli di sua moglie, l'Imperatrice Teodora¹²⁴ .

La riconquista di Giustiniano si volse quindi all'Italia, dove il potere
degli Ostrogoti era in crisi dopo la morte di Teodorico (526). Sua figlia
Amalasunta teneva la reggenza per suo figlio Atalarico, ma, con la morte
del piccolo (534), essa aveva cercato di associarsi la cugino Teodato per
restare sul trono. Quest'ultimo, però, l'aveva prima isolata sull'Isola
Bisentina (lago di Bolsena), quindi l'aveva fatta uccidere. Il pretesto per
l'attacco agli Ostrogoti fu dato proprio dal comportamento di Teodato
(oltre ai non chiari patti di foederatio tra impero e Goti). La cosiddetta
guerra gotica iniziò nel 536 con la rapida conquista di Napoli e la morte
di Teodato, già destituito, mentre fuggiva a Roma. Gli succedette Vitige,
che fu fatto ostaggio da Belisario quando conquistò l'imprendibile Ravenna
tramite un'astuzia. Belisario era in disaccordo con Giustiniano sul cosa
fare con i territori riconquistati: Giustiniano voleva lasciare che gli
Ostrogoti governassero uno Stato tributario a Nord del Po, mentre Belisario
preferiva fare dell'Italia un territorio imperiale romano. Scontento di
Belisario, Giustiniano lo inviò ad oriente, a difendere l'impero dai
rinnovati attacchi dei Persiani.

Nel 541, il nuovo re degli Ostrogoti, Totila (soprannome che significava
l'"Immortale"), sconfisse ripetutamente i Bizantini in Romagna, Toscana e
Campania, riconquistando Napoli e Roma (546), prima di costituire una
flotta con la quale organizzò numerose scorrerie nelle grandi isole del
Mediterraneo. Totila tentò anche la mossa strategica di abolire la
schiavitù, liberando i servi dei latifondi, ma non ne ebbe l'appoggio che
sperava.

Dopo essere caduto in disgrazia nel 543 con l'accusa di tradimento (per poi
essere perdonato grazie all'amicizia di sua moglie Antonina con
l'Imperatrice Teodora), Belisario fece ritorno in Italia (544), ma con
truppe insufficienti non riuscì a contrastare efficacemente Totila, anche
se riuscì a strappare ai Goti il possesso di Roma (547). Conscio che senza
truppe sufficienti non sarebbe mai riuscito a vincere la guerra, Belisario
tramite Antonina chiese e ottenne il richiamo in Oriente (548). Dopo il
richiamo di Belisario Giustiniano trascurò la guerra in Italia perché
impegnato nelle questioni teologiche, e Totila ne approfittò riconquistando
Roma e invadendo la Sicilia, la Sardegna e la Corsica. Nel 551 Giustiniano
si decise ad inviare il generale eunuco Narsete in Italia. Narsete riuscì a
sconfiggere definitivamente Totila a Taginae (l'odierna Gualdo Tadino),
come pure il suo successore Teia (553), conquistando tutta l'Italia;
respinse inoltre le scorrerie dei Franco-Alamanni nell'Italia del Nord. Nel
554 Giustiniano estese a tutta l'Italia la Prammatica Sanzione, con una
prefettura con capitale a Ravenna, divisa in varie province. Fu ristabilita
la schiavitù e fu iniziato un programma artistico ed architettonico a
Ravenna. Nel 554, le forze bizantine conquistarono parte della Spagna
meridionale ai Visigoti.

La guerra gotica aveva tuttavia devastato l'Italia. Dopo la guerra Roma era
parzialmente in rovina con solo un acquedotto ancora in funzione e il
senato romano in irreversibile declino. Giustiniano nella Prammatica
Sanzione promise fondi per la ricostruzione e per la promozione della
cultura, e fonti contemporanee, forse propagandistiche, riferiscono che per
opera di Narsete furono ricostruite, in tutto o in parte, diverse città tra
cui Milano; l'unica opera pubblica riparata a Roma risulta essere, invece,
un ponte ricostruito nel 565. Anche se Narsete si impegnò a ricostruire, in
tutto o in parte, diverse città, concentrò le sue attenzioni soprattutto
nella costruzione di difese. Nonostante Giustiniano avesse tentato con la
Prammatica Sanzione di combattere gli abusi degli esattori imperiali in
Italia, essi continuarono ad essere commessi. Il sistema tardo-romano di
riscossione delle tasse, che i Bizantini ereditarono dall'Impero romano,
era infatti oppressivo e la corruzione degli esattori che estorcevano dalla
popolazione più del dovuto per tenersi l'eccedenza per sé senza darlo allo
stato non fece che peggiorare la situazione.

Inoltre un momento altamente drammatico fu anche la cosiddetta peste di
Giustiniano (542-546), che spopolò Costantinopoli e tutto l'impero, mentre
pochi anni più tardi (559) la capitale veniva salvata a stento da un'orda
di invasori unni e slavi.

Lo squilibrio creato a oriente dalle campagne in Europa occidentale fu
subito colto dai Persiani, che tra il 540 e il 562 invasero l'Armenia e la
Siria, occupando momentaneamente anche la metropoli di Antiochia. Nel 562
Giustiniano riuscì a ottenere la pace con la Persia al prezzo di un caro
tributo.

Decadenza e fine del periodo proto-bizantino (565-641)

Nel 568-569 i Longobardi invadevano l'Italia stremata dalla guerra, molto
probabilmente perché pressati dall'espansionismo avaro, anche se secondo la
tradizione tramandata da Paolo Diacono (ma considerata inattendibile dalla
storiografia odierna) sarebbero stati spinti a invaderla dallo stesso
Narsete per vendetta contro Giustino II, che lo aveva richiamato a
Costantinopoli.¹²⁵

Ben presto l'Impero perse, dunque, il controllo dell'Italia a vantaggio dei
Longobardi, conservando solo alcune zone costiere e, all'interno, un
modesto corridoio umbro che collegava Roma con Ravenna.¹²⁶ Nel frattempo la
Spagna bizantina subiva la controffensiva dei Visigoti condotti da re
Leovigildo, che riconquistò varie città, mentre la Prefettura del pretorio
d'Africa era minacciata dalle incursioni del re locale Garmul, sconfitto
dal generale (e poi esarca d'Africa) Gennadio solo nel 578. Il nuovo
Imperatore Giustino II, invece di inviare rinforzi in Occidente per
salvaguardare i territori riconquistati da Giustiniano, decise incautamente
di violare la tregua con la Persia, ritenendo umiliante continuare a pagare
il tributo ai Persiani che Giustiniano aveva accettato di versare per
comprare la pace.¹²⁷ La nuova guerra contro la Persia, iniziata nel 572 e
terminata solo vent'anni dopo (591), portò inizialmente alla perdita di
Dara e impegnò per parecchio tempo la maggior parte delle truppe
dell'Impero d'Oriente, distogliendole dalla difesa dei Balcani e dei
territori occidentali riconquistati da Giustiniano. Quando, dunque, intorno
al 580, i Balcani furono invasi da Slavi e Avari, l'Impero non poté opporre
forze sufficienti per respingerli, con il risultato che grosse porzioni dei
Balcani furono occupate da Slavi (mentre gli Avari erano intenzionati a
compiere incursioni non per stabilirsi entro i confini dell'Impero, ma per
lo più a fini di saccheggio e per costringere l'Impero ad aumentare il
tributo).

L'Imperatore Maurizio (582-602) ereditò dunque una situazione disperata,
con l'Impero invaso da tutti i fronti. In Occidente tentò di porvi rimedio
costituendo gli Esarcati, nel tentativo di rendere i territori occidentali
in grado di autodifendersi senza ricevere aiuti da Oriente, e cercando
l'alleanza dei Franchi contro i Longobardi. Sempre Maurizio, nel 597,
stabilì che alla sua morte si sarebbe ricostituito l'Impero d'Occidente,
governato dal figlio minore Tiberio, mentre l'Impero d'Oriente sarebbe
andato al primogenito Teodosio; secondo Ostrogorsky, questa sarebbe la
prova che «non si era rinunciato all'idea dell'Impero romano universale, né
a quella dell'unico Impero romano governato collegialmente, con
amministrazione distinta delle sue due parti». Tuttavia la morte violenta
di Maurizio, ucciso dall'usurpatore Foca (602-610), mandò a monte i suoi
piani. In Oriente, invece, Maurizio cercò di risolvere un problema per
volta: cioè prima vincere la guerra contro la Persia e, solo dopo aver
risolto il problema persiano, riconquistare i Balcani agli Slavi e Avari.
Vinta nel 591 la guerra contro la Persia, approfittando di una guerra
civile scoppiata nell'Impero sasanide, e ottenuta parte dell'Armenia,
Maurizio poté quindi volgere una gran parte del suo esercito contro Slavi e
Avari, nel tentativo di scacciarli dai Balcani e respingerli oltre Danubio.
Le sue campagne, durate fino al 602, furono nel complesso vittoriose e
portarono al ripristino del limes danubiano, ma la sua politica volta al
risparmio generò nel 602 un ammutinamento nell'esercito che gli costò il
trono.¹²⁸

Sotto Foca e Eraclio, la situazione in Oriente e nei Balcani degenerò nei
primi vent'anni del VII secolo: i Persiani, rotta la pace con il pretesto
di vendicare l'assassinio di Maurizio, dilagarono in Oriente, conquistando
Siria, Palestina e Egitto e devastando l'Asia Minore; gli Avari e gli Slavi
ripresero l'offensiva, strappando di nuovo all'Impero l'Illirico.¹²⁹ Nel
626 Costantinopoli stessa si trovò assediata da Persiani e Avari, ma la
città resistette e l'Impero riuscì a sopravvivere. Nel frattempo, in
Occidente, i Visigoti riuscirono nel 624 ca. a cacciare i Bizantini dalla
Spagna, mentre, in Italia, Bisanzio e i Longobardi erano in pace fin dal
603, grazie alla politica conciliante dell'esarca Smaragdo. Tuttavia, ben
presto scoppiarono delle rivolte - probabilmente dell'esercito scontento
per i ritardi nella paga - a Ravenna e a Napoli, che risultarono
nell'assassinio dell'esarca Giovanni e dell'usurpazione del potere nella
città partenopea di un certo Giovanni Consino (615). Il nuovo esarca
Eleuterio riuscì a sedare le rivolte in questione, ma, resosi conto delle
difficoltà dell'Impero in Oriente e intendendo restaurare l'Impero
d'Occidente, nel 619 usurpò il potere, facendosi proclamare dall'esercito
Imperatore d'Occidente assumendo il nome di Ismailius. Il nuovo Imperatore
d'Occidente - Eleuterio/Ismailius - marciò quindi alla volta di Roma - con
l'intenzione di farsi incoronare dal Papa o dal Senato - ma nel corso del
tragitto venne ucciso nei pressi del Castrum Luceolis (in Umbria) dagli
stessi soldati bizantini rimasti leali ad Eraclio, ponendo fine
all'usurpazione e all'effimera "rinascita" dell'Impero d'Occidente. Il suo
successore Isacio continuò a rinnovare la tregua con i Longobardi, ma non
poté impedire loro - sotto il regno di Rotari - di conquistare la Liguria
e, in Veneto, Oderzo e Altino.

Eraclio riuscì invero a recuperare il terreno perduto con una serie di
campagne orientali durate dal 622 al 628, vincendo inaspettatamente la
guerra contro la Persia e recuperando i territori orientali (628), ma la
riconquista di Siria, Palestina e Egitto fu effimera, perché già sei anni
dopo la fine della guerra contro la Persia, quegli stessi territori furono
invasi dagli Arabi da poco convertiti all'Islam, che tra il 634 e il 641
occuparono gli stessi territori che Eraclio aveva recuperato ai
Persiani.¹³⁰

Nel 641, dunque, l'Impero, ridotto all'Asia Minore e Tracia con enclavi in
Italia, Africa e Balcani, si era ridotto ai minimi termini. La fase
tardo-romana dell'Impero bizantino si fa terminare convenzionalmente tra il
610 e il 641 quando l'Imperatore Eraclio dichiara il greco lingua ufficiale
dello stato al posto del latino (ormai parlato solo nelle province
occidentali), ellenizza varie cariche politiche traducendo le loro
denominazioni dal latino in greco (es. Augustus diventa Basileus), con la
riforma dei temi riforma sia l'esercito che l'amministrazione provinciale
(che prima di lui aveva mantenuto la suddivisione tra prefetture, diocesi e
province, stabilita da Diocleziano e Costantino). Il nuovo stato rinnovato,
liberato dalla decadente eredità tardo-romana, è quello che gli storici
definiscono l'Impero bizantino propriamente detto.

Note

[1] I successori di Augusto, se si eccettua qualche parentesi trasgressiva,
  avevano rispettato ruoli e regole, soprattutto quella che la nomina
  dell'imperatore fosse comunque sottoposta all'approvazione del Senato
  (Giorgio Ruffolo, Quando l'Italia era una superpotenza, Einaudi, 2004, p.
  86)
[2] Giorgio Ruffolo, Quando l'Italia era una superpotenza, Einaudi, 2004,
  p. 53
[3] Ruffolo, p. 99
[4] Solo pochi potevano avvicinarlo e parlargli e solo attraverso un
  rituale che prescriveva atti come la prosternazione (proskýnesis) ed il
  bacio del lembo del mantello.
[5] Nel tardo impero autori come Jones hanno calcolato che con l'Imperatore
  si spostassero qualcosa come 12.000 persone, compresi i funzionari, i
  dignitari, perfino la zecca, a dimostrazione dell'importanza assunta
  dalla corte imperiale. Un istituto particolare era quello del
  "comitatus". Da "comites" (coloro che accompagnano l'Imperatore) deriva
  (con altro significato pratico) il titolo di "conte".
[6] CIL VIII, 22116-CIL VIII, 22187-
[7] Grant, p.265; Chris Scarre, Chronicle of the roman emperors, New York
  1999, pp.197-198.
[8] Eutropio, Breviarium ab Urbe condita, IX, 27.
[9] Eutropio, Breviarium ab Urbe condita, X, 1.
[10] Zosimo, Storia nuova, II, 8, 1.
[11] Eutropio, Breviarium ab Urbe condita, X, 2.
[12] Zosimo, Storia nuova, II, 9, 1.
[13] Zosimo, Storia nuova, II, 9, 3.
[14] Zosimo, Storia nuova, II, 10, 1.
[15] Orosio, Storie contro i pagani, VII, 28, 8.
[16] Zosimo, Storia nuova, II, 10, 2.
[17] Aurelio Vittore, De Caesaribus, XL, 7.
[18] Zosimo, Storia nuova, II, 11, 1.
[19] Eutropio, Breviarium ab Urbe condita, X, 4.
[20] Lattanzio, De mortibus persecutorum, XXXII, 4.
[21] Zosimo, Storia nuova, II, 14, 4.
[22] Zosimo, Storia nuova, II, 15, 1.
[23] Lattanzio, De mortibus persecutorum, XLIV; Zosimo, Storia nuova, II,
  16; Aurelio Vittore, Epitome de Caesaribus, XL, 23; Panegyrici latini,
  IX, 16 ss. (di Eumenio) e X, 28 ss. (di Nazario).
[24] Zosimo, Storia nuova, II, 16, 1-4.
[25] Barnes, Constantine and Eusebius, pp. 42–44.
[26] Zosimo, Storia nuova, II, 17.2.
[27] Lattanzio, De mortibus persecutorum, XLIII, 2; XLV, 1.
[28] Annales Valesiani, V, 13.28
[29] Eutropio, X, 5.
[30] Aurelio Vittore, De Caesaribus, XLI, 2; Aurelio Vittore, Epitome,
  41.4.
[31] Socrate I, 2, 25.
[32] Orosio, Storie contro i pagani, VII, 28, 19.
[33] Lattanzio, De mortibus persecutorum, 46 e 47; Zosimo, Storia nuova,
  II, 17.3; Eusebio di Cesarea, Historia ecclesiastica, IX, 10.2-4.
[34] Zosimo, Storia nuova, II, 17, 3.
[35] Zosimo, Storia nuova, II, 18, 1.
[36] Zosimo, Storia nuova, II, 19, 1-3.
[37] Zosimo, Storia nuova, II, 20, 1.
[38] E. Horst, Costantino il grande, Milano 1987, p. 211.
[39] Zosimo, Storia nuova, II, 20, 2.
[40] AE 2006, 440.
[41] Aurelio Vittore, Epitome de Caesaribus, 41.4; De Caesaribus, 41.5.
  Annales Valesiani, 19.
[42] Annales Valesiani, V, 21 .
[43] Zosimo, Storia nuova, II, 22, 3.
[44] E.Horst, Costantino il Grande, Milano 1987, pp. 242-244.
[45] Zosimo, Storia nuova, II, 22, 3-7.
[46] Zosimo, Storia nuova, II, 23-24.
[47] Zosimo, Storia nuova, II, 26; CIL I, 272.
[48] Zosimo, Storia nuova, II, 28.
[49] Zonara, L'epitome delle storie, XIII, 1; Anonimo valesiano, 5.29;
  Socrate Scolastico, Storia ecclesiastica, I, 4.4.
[50] Anonimo valesiano, V, 28-29.
[51] Zosimo, Storia nuova, II, 29, 1.
[52] Eutropio, X, 6, 1.
[53] Aurelio Vittore, Cesari, 41, 8-9; Aurelio Vittore, Epitome, 41, 7-8.
[54] Socrate I 4.
[55] Sozomeno, I 7, 5.
[56] Giordane, Getica III.
[57] Consolaria costantinopolitana, s.a. 325.
[58] AE 1974, 693; CIL XI, 6648.
[59] Barnes, Timothy D., The New Empire of Diocletian and Constantine,
  Harvard University Press, Cambridge–Londra, 1982, p. 87.
[60] Anonimo Valesiano, XXXV.
[61] Aurelio Vittore, Liber de Caesaribus, XLI, 15: «obsistentibus valide
  militaribus».
[62] John Bagnell Bury et al., The Cambridge Ancient History, Volume XIII
  di The Late Empire 337-425, in Cambridge University Press, 1925, p. 12
  (ISBN 0-521-30200-5).
[63] In particolare furono uccisi i fratellastri di Costantino I, Giulio
  Costanzo, Nepoziano e Dalmazio, alcuni loro figli, come Dalmazio Cesare e
  Annibaliano, e alcuni funzionari, come Optato e Ablabio.
[64] Eutropio, Breviario di storia romana, x.9.
[65] Zosimo, Storia nuova, II, 40.
[66] C.R.Whittaker, Frontiers of the Roman empire. A social ad economic
  study, Baltimora & London, 1997, p.143.
[67] Morrisson, p. 11.
[68] Gibbon, p. 346. Nella nota del curatore a p. 344 si legge che «La
  persecuzione contro i filosofi e le loro biblioteche fu condotta con tale
  furia che da quel momento il nome dei filosofi pagani quasi si estinse.»
[69] Gibbon, p. 347.
[70] Ammiano Marcellino, XXIX,3.
[71] Gibbon, p. 348.
[72] Gibbon, p. 349.
[73] Gibbon, p. 369.
[74] Morrisson, p. 15.
[75] Morrisson, p. 16.
[76] Anselmo Baroni, Cronologia della storia romana dal 235 al 476, p.
  1037.
[77] Heather, pp. 257-258.
[78] Heather, pp. 295-296.
[79] Heather, pp. 298-299.
[80] Franco Cardini e Marina Montesano, Storia medievale, Firenze, Le
  Monnier Università, 2006. ISBN 8800204740
[81] Secondo Idazio, la sconfitta fu dovuta a un presunto tradimento dei
  Visigoti, ma bisogna ricordare che Idazio odiava profondamente i
  Visigoti, cosicché la sua testimonianza è ritenuta poco attendibile da
  Heather, che attribuisce le cause della sconfitta al valore della
  coalizione vandalo-alana. Cfr. Heather, p. 326.
[82] Heather, pp. 303-305.
[83] Cassiodoro, Chronica, s.a. 425; Gregorio di Tours, ii.8; Filostorgio,
  xii.4; Prospero Tirone, s.a. 425; Chronica gallica 452, 100; Giordane,
  Romana, 328; Jones, p. 22.
[84] Gregorio di Tours, ii.8; Merobaude, Carmina, iv, 42-46, e Panegirici,
  ii.1-4 e 127-143; Zosimo, v.36.1
[85] Heather, p. 322.
[86] Heather, pp. 326-327.
[87] Heather, p. 327.
[88] Heather, p. 349.
[89] Heather, pp. 350-351.
[90] Kelly, pp. 95-96.
[91] Salviano, De gubernatione Dei, VII, 9.
[92] Gibbon, The Decline and Fall of the Roman Empire, p. 618
[93] Procopio, Storia delle guerre di Giustiniano, III.1.4
[94] Heather, p. 361.
[95] Heather stima, in base a un calcolo matematico, che i proventi delle
  province perdute del Nordafrica equivalevano alle spese di mantenimento
  di almeno 40.000 fanti o 20.000 cavalieri, molti dei quali dovettero
  probabilmente essere licenziati a causa delle ristrettezze economiche.
  Cfr. Heather, p. 363.
[96] Heather, p. 417.
[97] Heather, p. 380.
[98] Luttwak 2009, p. 62.
[99] Heather, p. 456.
[100] Sidonio Apollinare, Carmina, v.385-440 e A. Loyen, Recherches
  historiques sur les panégiriques de Sidonine Apollinaire, Parigi 1942,
  pp. 76-77 e nota 5, citati in Savino, Eliodoro, Campania tardoantica
  (284-604 d.C.), Edipuglia, 2005, ISBN 88-7228-257-8, p. 84.
[101] Gibbon.
[102] Sidonio Apollinare, Carmina, v.474-477.
[103] Idazio, Cronaca, 197, s.a. 459; Gregorio di Tours, Storia dei
  Franchi, ii.11.
[104] Prisco, frammento 27.
[105] Roger Collins, Visigothic Spain, 409-711, Blackwell Publishing, 2004,
  ISBN 0-631-18185-7, p. 32.
[106] Chronica gallica anno 511, 634; Mario di Avenches, s.a. 460; Idazio,
  Cronaca, 200, s.a. 460.
[107] Libio Severo perì nel 465 in circostanze sospette e una fonte tarda
  (Cassiodoro) sostiene che fu avvelenato da Ricimero. Tuttavia, un passo
  di un panegirico di Sidonio Apollinare sembra smentire la tesi
  dell'avvelenamento. Heather sembra propendere per l'avvelenamento di
  Ricimero sostenendo che Severo era d'impiccio per Ricimero perché non era
  riconosciuto dall'Oriente e perì "in un momento troppo opportuno per non
  essere sospetto" (Heather, p. 471).
[108] Heather, p. 477 e pp. 488-489.
[109] Cardini- Montesano, cit., pag. 65.
[110] l'impero veniva chiamato dai Bizantini Romania, Basileia Romaion o
  Pragmata Romaion, che significa "Terra dei Romani", "Impero dei Romani";
  i Bizantini si consideravano ancora romani (romaioi, si pronuncia romei).
[111] Per esempio si potrebbe citare il Gibbon che nella sua opera Storia
  del declino e della caduta dell'Impero romano scrisse che la storia del
  tardo Impero romano d'Oriente è «una monotona vicenda di debolezze e
  miseria», uno dei giudizi «più falsi e di maggiore effetto mai espressi
  da uno storico attento» secondo J.B. Bury (Fonte: Gibbon, Declino e
  caduta dell'Impero romano, prefazione del curatore Saunders, pag. 18).
[112] CHE SIGNIFICA IL TERMINE BIZANTINO SE NIENTE PUÒ DEFINIRSI CON TALE
  PAROLA?
[113] si potrebbero citare: J. B. Bury, autore di una History of the Later
  Roman Empire, from Arcadius to Irene, Jones, autore della The
  Prosopography of the Later Roman Empire (che considera "romano" l'Impero
  bizantino fino al 641) ma anche di una Storia del tardo Impero romano
  fino al 602, e George Finlay, che considera "romano" l'Impero bizantino
  fino al 717 (infatti la sua storia della Grecia bizantina inizia proprio
  nel 717).
[114] In realtà il consolato non fu abolito del tutto ma divenne una carica
  che poteva assumere solo l'Imperatore nel primo anno di regno. Cfr. J.B.
  Bury, History of the Later Roman Empire
[115] Enciclopedia Treccani, lemma Civiltà bizantina.
[116] Heather, p. 463.
[117] Morrisson, pp. 22-23.
[118] Heather, pp. 464-467.
[119] Morrisson, p. 22.
[120] Il mondo bizantino, I, p. 86.
[121] Heather, pp. 467-468.
[122] Morrisson, p. 25.
[123] Heather, p. 488.
[124] Procopio di Cesarea, La Guerra Persiana, I,24.
[125] Paolo Diacono, II,5.
[126] Morrisson, p. 38.
[127] Morrisson, p. 39.
[128] Morrisson, p. 42.
[129] Morrisson, pp. 44-46.
[130] Morrisson, pp. 49-51.

Bibliografia

Fonti primarie
- Ammiano Marcellino, Res Gestae (testo latino) .
- Annales Valesiani, Vedi qui testo latino e traduzione in inglese.
- Aurelio Vittore, Epitome de Caesaribus e De Vita et Moribus Imperatorum
  Romanorum; Vedi qui testo latino e traduzione in inglese.
- Consolaria costantinopolitana, s.a. 325.
- Erodiano, Storia dell'impero dopo Marco Aurelio.
- Eutropio, Breviarium historiae romanae (testo latino), VII-X .
- Historia Augusta, Vite degli imparatori da Adriano a Caro,Carino e
  Numeriano (testo latino) .
- Lattanzio, De mortibus persecutorum, XXIV; Vedi qui testo latino.
- Orosio, Historiarum adversus paganos libri septem, Vedi qui testo latino.
- Socrate Scolastico, Storia ecclesiastica, I.
- Sozomeno, I.
- Zonara, L'epitome delle storie.
- Zosimo, Storia nuova, I-II traduzione inglese del libro I, QUI.
Fonti epigrafiche
- L'Année épigraphique (AE)
- Corpus Inscriptionum Graecarum (CIG), Böckh A. e Niebhur B.G., 1825-1859
- Corpus Inscriptionum Latinarum (CIL), AAVV, 1863-...
Storiografia moderna
- Brown, P., Società romana e impero tardo-antico, Laterza, Roma-Bari 1986.
- Bury, J.B., A History of the Roman Empire from its Foundation to the
  death of Marcus Aurelius, 1913.
- Carro, D., Classica (ovvero "Le cose della Flotta") - Storia della Marina
  di Roma - Testimonianze dall'antichità, Rivista Marittima, Roma,
  1992-2003 (12 volumi)
- Cameron, A., Le società romano-barbariche e le società dell'Oriente
  bizantino: continuità e rotture, in Storia di Roma, Einaudi, Torino,
  1993, vol. IV.
- Chastagnol, A., L'accentrarsi del sistema: la tetrarchia e Costantino, in
  Storia di Roma, Einaudi, Torino, 1993, vol. IV.
- Gibbon, E., Storia del declino e della caduta dell'Impero romano
  (1776-1788)
- Peter Heather, La caduta dell'Impero romano: una nuova storia, Milano,
  Garzanti, 2006, ISBN 978-88-11-68090-1.
- Jacques, F. - Scheid, J., Roma e il suo impero. Istituzioni, economia,
  religione, Laterza, Roma-Bari 1992.
- Jones, A.H.M., Il tardo impero romano. 284-602 d.C., Milano 1973-1981.
- Le Bohec, Y., Armi e guerrieri di Roma antica. Da Diocleziano alla caduta
  dell'impero romano, Roma 2008, p. 274. ISBN 978-88-430-4677-5
- Luttwak, E.N., La grande strategia dell'impero romano, Milano 1991.
- Edward Luttwak, La grande strategia dell'Impero bizantino, Milano,
  Rizzoli, 2009, ISBN 978-8817037419.
- Mazzarino, S., L'impero romano, Laterza, Roma-Bari 1995.
- Cécile Morrisson, Gli avvenimenti: prospettiva cronologica, in Cécile
  Morrisson (a cura di), Il mondo bizantino. I. L'Impero romano d'Oriente
  (330-641), Einaudi, 2007, pp. 5–52, ISBN 9788806186104.
- Rémondon, R., La crisi dell'impero romano, Milano 1975.
- Rostovzev, M., Storia economica e sociale dell'Impero romano, Firenze
  1980.
- Saltini, A., I semi della civiltà. Frumento, riso e mais nella storia
  delle società umane., Prefazione di Luigi Bernabò Brea, Bologna 1995
- Wacher, J. (a cura di), Il mondo di Roma imperiale, Roma-Bari 1989.
- Wheeler, M., La civiltà romana oltre i confini dell'impero, Torino 1963.
- Grimal P., Storia di Roma, Lecce, Argo, 2004.

Altri progetti

- Wikiversità contiene lezioni sul Tardo impero romano
- Wikimedia Commons contiene immagini o altri file sul Tardo impero romano

Collegamenti esterni

- RomanoImpero, romanoimpero.blogspot.com.
- Le città romane, imperium-romanum.it.
- Imperium-Romanum, imperium-romanum.it.
- Roma Aeterna, romaeterna.org.
- Wikilibro Imperatori, wikilibri.it.
- Signa Inferre, signainferre.it.
- L'eredità dell'impero al Medioevo, ilmedioevo.eu.
- Il tramonto dell'impero, digilander.libero.it.
- (EN, FR) The Roman Law Library, web.upmf-grenoble.fr.
- (DE, EN, ES, FR, IT, PT) http://www.jusromanum.com.br

Impero romano d'Occidente

L'Impero romano d'Occidente iniziò a configurarsi come organismo statale
autonomo alla morte dell'imperatore Teodosio (395) il quale decise di
affidare gli immensi territori, sempre più vulnerabili alla pressione dei
barbari, ai suoi due figli: ad Arcadio, il maggiore, fu assegnato il
governo della parte orientale dell'Impero mentre a Onorio, il minore,
spettò la parte occidentale.

Non era nelle intenzioni di Teodosio creare due organismi politici
differenziati e completamente indipendenti fra di loro. La sua finalità era
piuttosto quella di ricollegarsi, attraverso questa scelta, sia alle
tradizioni tetrarchiche, che a quelle post-costantiniane. La divisione
doveva cioè rivestire un carattere puramente burocratico, amministrativo, o
riconducibile al problema della difesa militare.

Da allora però, questi due grandi aggregati, ormai strutturatisi in Impero
Romano d'Occidente e Impero romano d'Oriente, non si sarebbero più riuniti
e avrebbero intrapreso dei percorsi di sviluppo sempre più autonomi fra di
loro. L'idea dell'unità restò tuttavia salda nelle coscienze ancora per
lungo tempo, e certo non si era ancora spenta quando, nel 476, il re degli
Eruli Odoacre depose l'ultimo Imperatore d'occidente, Romolo Augusto, e
rimise le insegne dell'Impero all'imperatore d'Oriente Zenone.

Quest'ultimo continuò a considerare l'Italia e Roma, culla della civiltà
romana, come una parte dell'impero, mentre Odoacre e poi Teodorico, come
patrizi d'Italia, ufficialmente svolgevano il ruolo di governatori per
conto del sovrano di Costantinopoli, pur essendo di fatto regnanti
autonomi. Ancora l'imperatore bizantino Giustiniano tentò la riunificazione
delle due parti dopo la fine dell'impero d'Occidente, progetto che tuttavia
fallirà nei secoli successivi con l'affermazione dei regni di franchi,
visigoti e longobardi, e la nascita del Sacro Romano Impero sotto la spinta
del papato.

Geografia

Superficie e suddivisione

Al momento della morte di Teodosio I e della definitiva divisione
dell'Impero in una parte orientale e in una occidentale (395), quest'ultima
ereditò la Prefettura del pretorio delle Gallie e la maggior parte della
Prefettura del pretorio d'Italia, Africa e parte dell'Illiria, mentre
all'Oriente toccarono la Prefettura del pretorio d'Oriente e due diocesi
illiriche. A sua volta la Prefettura d'Italia era formata da quattro
diocesi: Italia (due diocesi), Illiria ed Africa; quella delle Gallie da un
pari numero di diocesi: Gallia (due diocesi), Hispania e Britannia. Va
messo in evidenza che l'Illiria era stata ripartita fra i due Imperi¹ e che
questa divisione fu fonte di continue dispute che iniziarono a profilarsi
subito dopo la morte di Teodosio.

Alla fine del IV secolo la superficie totale dell'area romano-occidentale
superava i 2,5 milioni di km² con una popolazione globale difficilmente
quantificabile ma che, con ogni probabilità, doveva situarsi fra i 20 e i
25 milioni di abitanti.

Nel secolo successivo in tutto il mondo romano-occidentale si assistette ad
una generalizzata flessione demografica dovuta a guerre, carestie ed
epidemie. Lo stanziamento di genti barbare in quasi tutte le regioni
dell'Europa occidentale e dell'Africa, non riuscì infatti a compensare le
perdite che avevano falcidiato la popolazione autoctona. Le etnie barbare,
generalmente di origine germanica, rappresentarono, in quasi tutto
l'Occidente romano, una quota modesta sul totale delle popolazioni romane o
romanizzate, con ogni probabilità non superiore, in termini percentuali, a
un 7 o 8%.²

Per avere un'idea della limitata consistenza numerica di queste tribù
barbare, ricorderemo che, quando i Longobardi penetrarono in Italia nella
seconda metà del VI secolo, si ritiene che la loro orda fosse composta da
circa 120.000 unità ivi compresi anziani, donne e bambini.

Città

Fra la fine del IV e gli inizi del V secolo Roma era ancora la città più
popolosa dell'Impero (sia della sua parte occidentale che orientale).
Durante il regno di Valentiniano I (364 - 375) si calcola, sulla base delle
tessere annonarie distribuite, che l'Urbe dovesse contare non meno di
800.000 abitanti (ma altre fonti danno una cifra anche superiore, vedi
riquadro). Questo valore restò pressoché inalterato fino al primo sacco di
Roma da parte dei Visigoti di Alarico (410). Seguì una certa flessione
demografica, ma ancora alla metà del V secolo sembra che la popolazione
della città non fosse inferiore ai 650.000 abitanti³ Fu soltanto
all'indomani del secondo sacco ad opera dei Vandali (455) che Roma perse
probabilmente il rango di prima città dell'Impero superata non solo da
Costantinopoli, ma anche dalle popolose metropoli d'Oriente: (Alessandria,
Antiochia e, forse, anche Tessalonica).

L'Italia poteva vantare, oltre a Roma, una serie di centri relativamente
popolosi ed economicamente attivi, primo fra tutti Mediolanum (Milano),
capitale imperiale, con Augusta Treverorum (Treviri), fin dalla fine del
III secolo, ed Aquileia che però fu distrutta dagli Unni attorno alla metà
del V secolo. Altre importanti città erano Bononia e Ravenna. Quest'ultima
nel 402 divenne capitale dell'Impero Romano d'Occidente e conservò tale
rango anche dopo il 476, sotto Odoacre, gli Ostrogoti e i Bizantini.
Ravenna fu una delle poche città italiane che continuò a espandersi nel
corso del V secolo, raggiungendo la sua massima estensione in età gotica,
allorché l'aumento della popolazione e del territorio urbano rese
necessario un ampliamento della cinta muraria romana che finì col
racchiudere una superficie di 150 ettari.⁴

Cartagine, con i suoi 150.000-200.000 abitanti (o più) costituiva con ogni
probabilità il secondo agglomerato urbano dell'occidente romano. La città,
oltre a possedere, da sempre, una netta vocazione commerciale, era posta
nel cuore di una ricca regione agricola ed esportava le sue derrate
alimentari anche in Oriente. In Africa, altre tre città di medie dimensioni
godevano di una certa prosperità: Leptis Magna, culla della dinastia dei
Severi, che, dopo un periodo di decadenza, aveva conosciuto una certa
ripresa in epoca teodosiana; Timgad, importante centro donatista, e infine
Cesarea (oggi Cherchell, in Algeria), che dette i natali a Prisciano, che
con Donato fu il massimo grammatico della tarda latinità.

Nella regione illirica la città più importante e popolosa era forse Salona
(nelle immediate vicinanze dell'odierna Spalato), in Dalmazia, con una
popolazione di oltre 50.000 abitanti, mentre i due agglomerati di frontiera
di origine castrense, Carnuntum ed Aquincum (l'attuale Budapest),
conservarono una certa importanza strategica. Entrambi questi centri
possedevano due anfiteatri, uno per le guarnigioni di stanza ed uno per la
popolazione civile. Carnuntum ci viene descritta da Ammiano Marcellino,
nella seconda metà del IV secolo, come una città sonnolenta e degradata,
ravvivata però dalla presenza di molti militari accampati nei dintorni o
residenti nell'abitato.⁵

In Iberia aveva avuto un certo sviluppo, nel corso del IV secolo, la città
di Hispalis (l'attuale Siviglia), impostasi come il massimo centro abitato
della Betica, mentre Carthago Nova (Cartagena) continuava a costituire il
più importante punto di riferimento urbano nell'area mediterraneo-orientale
della Diocesi. Non minore importanza rivestivano Tarraco (Tarragona), Osca
(Huesca) e Caesaraugusta (Saragozza) nella parte settentrionale della
penisola.

Fra le città più importanti e popolose della due diocesi galliche era
Augusta Treverorum (Treviri, oggi in Germania), ex capitale imperiale fin
da epoca tetrarchica e, ancora attorno al 400, sede di Prefettura. Arelate
(Arles), impostasi fin dalla prima metà del IV secolo come il più dinamico
centro urbano della Gallia Meridionale, era anche divenuta, agli inizi del
secolo successivo, capitale di prefettura. Massimo centro della Gallia
centrale era, con ogni probabilità, Lugdunum (Lione).

In Britannia l'unica città di una certa importanza era Londinium, l'odierna
Londra, seguita da nuclei urbani di modeste dimensioni, spesso di origine
castrense o sviluppatisi su precedenti insediamenti celti (come Calleva
Atrebatum, oggi Silchester). Aquae Sulis (Bath) era invece un centro
termale noto fin dal I secolo. L'abbandono della Britannia da parte delle
guarnigioni romane agli inizi del V secolo determinò la decadenza di tali
centri, la quale si protrasse per buona parte dell'alta età media. Londra,
restata quasi senza abitanti, dovette essere pressoché rifondata da Alfredo
il Grande nel IX secolo.

Città fondate o conquistate dai Romani in Italia ( celle con sfondo verde )
Città fondate dai Romani nelle province dell'Impero (celle con sfondo
giallo )
Città conquistate dai Romani fuori dall'Europa (celle con sfondo celeste )

Storia

Prodromi della divisione (364-395)

Valentiniano I (364-375)

Una più marcata divisione dell'Impero Romano, dopo le suddivisioni
amministrative dei decenni precedenti, si ebbe con l'ascesa al trono di
Valentiniano I, creato imperatore a Nicea nel febbraio del 364. Il nuovo
sovrano dovette prendere atto dell'impossibilità di gestire da solo la
delicata situazione militare che si era venuta a creare sia lungo la
frontiera danubiana e renana, ad Occidente, a causa dei sempre più
frequenti sconfinamenti delle tribù barbare, sia su quella persiana, ad
Oriente, dove i Sasanidi si erano da tempo imposti come i più agguerriti
avversari di Roma e del suo esercito. Nella primavera di quello stesso
anno, Valentiniano associò pertanto come augusto il fratello Valente,
assegnandogli la parte orientale dell'Impero e tenendo sotto il suo
controllo quella occidentale, chiaro segno dell'importanza che ancora
rivestiva all'epoca la città di Roma.

L'attività governativa di Valentiniano I, tesa a frenare l'avanzata dei
barbari che premevano sui confini della Germania, si concretizzò nella
costruzione del poderoso limes che andava dal Mare del Nord, in
corrispondenza della foce del Reno, alle Alpi Retiche. Valentiniano, come e
ancor più dei suoi predecessori, fece frequente ricorso ai foederati
nell'esercito, con il conseguente accesso alle magistrature civili e
militari di molti Germani e la graduale "barbarizzazione" dei quadri
dell'amministrazione, della burocrazia e dell'esercito. Morì nel 375 in
Pannonia, a causa di un ictus cerebrale.⁸ Gli succedette in Occidente suo
figlio Graziano, mentre l'Oriente continuava ad essere retto da Valente.

L'inizio della crisi: la guerra gotica e la battaglia di Adrianopoli
(376-382)

Tra l'estate e l'autunno del 376, decine di migliaia di profughi,⁹ Goti e
di altri popoli, scacciati dalle proprie terre dalle invasioni unne,
giunsero sul Danubio, chiedendo asilo all'imperatore romano Valente,
affinché venisse loro permesso di stabilirsi sulla sponda meridionale del
Danubio: il fiume li avrebbe infatti protetti dagli Unni, che non avevano
l'equipaggiamento necessario per attraversarlo in forze. L'imperatore
concesse l'asilo in termini estremamente favorevoli:¹⁰ ¹¹ ¹² ai Goti furono
promesse terre da coltivare,¹³ razioni di grano, e l'arruolamento
nell'esercito romano come foederati. Secondo la propaganda imperiale,
l'Imperatore Valente aveva accettato di accogliere le popolazioni barbare
allo scopo di rafforzare il proprio esercito ed incrementare la base
imponibile del fisco; secondo Heather, invece, Valente fu quasi costretto
ad ammettere i Goti all'interno dell'Impero, non avendo sufficienti forze
nei Balcani per impedire loro la traversata del Danubio; pur tuttavia, non
intendendo ammettere la propria debolezza militare, incaricò i
propagandisti di corte di magnificare i potenziali aspetti positivi
dell'ammissione dei Goti all'interno dell'Impero.¹⁴ A conferma del fatto
che Valente tentò per quanto possibile di limitare i danni, solo a una
parte dei Goti venne però concesso di guadare il Danubio.

Inoltre, tutti coloro accolti in territorio romano avrebbero dovuto
consegnare le proprie armi, ma alcune riuscirono a passare,¹⁵ forse a causa
del fatto che le operazioni di attraversamento del fiume vennero
velocizzate per evitare una sommossa dei Goti in attesa, impedendo così di
controllare perfettamente gli equipaggiamenti degli immigranti.¹⁶ La
presenza di un popoloso stanziamento in un'area ristretta causò una penuria
di viveri tra i Goti, che l'Impero non fu in grado di contrastare né con
terre da coltivare né con i rifornimenti promessi. La struttura logistica
romana, che distribuiva gli approvvigionamenti in più centri allo scopo di
ottenere una maggiore capillarità, venne messa sotto pressione: i Goti,
senza più approvvigionamenti, si diedero a mangiare carne di cane, che
veniva loro fornita al prezzo di un cane per ogni bambino goto ceduto come
schiavo.¹⁶

I maltrattamenti furono tali che i Goti alla fine si rivoltarono,
devastando i Balcani. Valente aveva sottovalutato la minaccia che essi
rappresentavano rispetto al nemico di sempre, i Sasanidi, e teneva
impegnato l'esercito presenziale in oriente, né le truppe in Tracia erano
sufficienti per infliggere una sconfitta decisiva ai Goti. Al tempo stesso
questi ultimi si trovavano in una posizione altrettanto difficile: la
necessità di procacciarsi notevoli quantità di cibo li costringeva infatti
a muoversi in gruppi di numero ridotto, possibile preda di attacchi di
forze romane. Forse era loro intenzione infliggere ai propri nemici una
sconfitta tale da imporre loro dei termini non distanti dall'accordo di
ingresso nel territorio imperiale (la concessione di terre da coltivare),
ma dovevano farlo presto, prima dell'arrivo di altre truppe romane.¹⁷

Stipulata una pace sfavorevole con i Persiani, l'imperatore d'Oriente poté
portare il grosso del suo esercito nei Balcani per porre finalmente fine ai
saccheggi dei Goti. Giunto a Costantinopoli, Valente attese in quel luogo
l'arrivo delle truppe di Graziano, imperatore d'Occidente. Prima che
Graziano arrivasse, però, Valente venne informato da spie che i Goti erano
solo 10.000, una notizia che si rivelò successivamente falsa. Pensando di
essere in superiorità numerica e non volendo condividere la gloria di una
vittoria con Graziano, Valente imprudentemente affrontò i Goti ad
Adrianopoli, perdendo e venendo ucciso in battaglia (9 agosto 378).
Sant'Ambrogio vide in questa battaglia epocale, rovinosa per le armi
romane,¹⁸ un segnale dell'imminente fine del mondo.¹⁹

Il mondo non terminò ma all'Impero romano venne inferto un colpo durissimo.
Graziano, figlio di Valentiniano I e succeduto al padre all'età di sedici
anni, non sentendosi in grado di governare l'impero assieme al suo
fratellastro Valentiniano II di soli sei anni, nel gennaio del 379 nominò
augusto Teodosio I cui affidò le diocesi di Macedonia e Dacia anch'esse
minacciate dai Visigoti in rivolta. Questi ultimi erano penetrati nei
Balcani devastandoli orribilmente.²⁰ Il nuovo Imperatore, quando ancora
l'esercito della pars orientalis, non era stato completamente ricostituito,
si vide quindi costretto ad affrontare i Goti con una forza eterogenea non
superiore ai 10.000 uomini; negli scontri che seguirono (380) ebbe la
peggio, pur non riportando gravi perdite.²¹

Fu così che l'Imperatore d'Oriente fu costretto a ricorrere alla
diplomazia, concedendo, nel 382, ai Goti in cambio della pace lo status di
Foederati. I foederati mantenevano una certa autonomia da Roma, non pagando
tasse all'Impero, e, in cambio di un compenso - in denaro o tramite
concessione di terre (hospitalitas) -, avrebbero servito nell'esercito
imperiale contro gli altri barbari.²² Tale sistema costituiva in realtà
un'arma a doppio taglio in quanto non faceva altro che sostituire
l'"invasione violenta" con quella "pacifica", e avrebbe potuto portare i
barbari a distruggere dall'interno l'Impero. Il retore Temistio si augurava
che i Goti sarebbero stati presto assimilati alla cultura romana, com'era
accaduto già in passato con i Galati, e che quindi non sarebbero stati più
una minaccia per l'Impero, ma si sbagliava di grosso. I Tervingi e i
Greutungi, che poi si sarebbero uniti formando il popolo dei Visigoti, si
sarebbero ritagliati presto un loro regno indipendente in Gallia e in
Hispania e avrebbero contribuito alla caduta dell'Impero romano
d'Occidente.²³

Il regno di Teodosio I (379-395)

Sul versante religioso, dopo l'ascesa al potere di Teodosio, si venne a
produrre un progressivo consolidamento del cristianesimo, culto già
all'epoca predominante. Il nuovo augusto ne favorì infatti la diffusione
con l'intento di convertirlo in collante dell'Impero (editto di
Tessalonica, 380), venendo così a sostituire le antiche credenze e
l'arianesimo, ormai apertamente osteggiati o messi al bando.

Nel 383, l'esercito di Britannia aveva proclamato Augusto un generale di
origine ispana, Magno Massimo. Costui passò con un esercito in Gallia per
impadronirsene. Graziano, da Treviri, venne incontro all'usurpatore, ma a
seguito delle numerose defezioni che si verificarono fra le sue truppe,
ripiegò su Lugdunum, dove morì per mano di un sicario. Magno Massimo ne
approfittò per occupare l'Italia e l'Africa. Valentiniano II, temendo per
la propria vita, si rifugiò a Tessalonica. Teodosio, che, dopo la morte di
Graziano, aveva riconosciuto Magno Massimo come augusto, nel 383 associò
all'Impero il figlio Arcadio. Qualche anno più tardi anche Magno Massimo,
seguendone l'esempio proclamò suo figlio Flavio Vittore augusto. Con i due
giovani si venne a creare una situazione molto complessa: ben cinque
persone, fra augusti legittimi e usurpatori, erano, o erano state poste, ai
massimi vertici dell'Impero. Tale sovrapposizione di titoli e cariche non
durò per lungo tempo. Teodosio sconfisse Magno Massimo ad Aquileia dove il
generale ispano fu giustiziato (388), e stessa sorte toccò a suo figlio
Vittore nelle Gallie. Valentiniano II, venne così reintegrato, per opera di
Teodosio, nella sua carica di augusto della parte occidentale dell'impero.

Teodosio, vero arbitro politico dell'impero, inviò Valentiniano a Treviri
affinché da questa città potesse governare la parte occidentale con l'aiuto
di Arbogaste, ma intrighi di corte determinarono probabilmente la morte del
giovane imperatore qualche anno più tardi (392). Teodosio, che per tre anni
si era mosso fra Roma e Milano, tornò a stabilirsi in oriente, lontano
dalle pressioni ed interferenze del vescovo Ambrogio, cui tentava di
resistere, mettendo in atto una politica di contenimento nei confronti del
potere ecclesiastico. La strage di Tessalonica diede però ad Ambrogio la
possibilità di imporre una penitenza all'Imperatore e dal 390 Teodosio fu
costretto a ridefinire la sua politica religiosa nei confronti di apostati,
pagani ed eretici.

Un editto, promulgato il 24 febbraio 391, prevedeva la chiusura di tutti i
templi e vietava ogni culto pagano, anche se celebrato in forma privata. La
persecuzione sistematica delle credenze non cristiane scatenarono una
reazione pagana nei confronti di Teodosio, soprattutto in Italia. Rientrato
a Costantinopoli, l'imperatore dovette infatti far fronte alle proteste
delle correnti fautrici di un paganesimo ormai al tramonto, che avevano
trovato nel retore Flavio Eugenio, uno strenuo difensore. Eugenio era
sostenuto non solo da Arbogaste, ma da molti membri della classe
senatoriale romana. Dopo la nomina ad augusto anche di Onorio, suo
secondogenito, Teodosio si mosse con un esercito verso l'Italia. Nella
battaglia del Frigido, non lontano da Aquileia, sconfisse, il 6 settembre
394, le forze di Eugenio ed Arbogaste.

Eliminati i rivali, Teodosio restò unico imperatore ancora per pochi mesi,
perché si spense il 17 gennaio 395. «Con Teodosio», scrive Gibbon, «...morì
anche lo spirito di Roma. Egli fu l'ultimo dei successori di Augusto che
comandasse di persona gli eserciti in guerra e la cui autorità fosse
riconosciuta in tutto l'impero».²⁴ Quest'ultimo fu ereditato dai suoi due
figli: ad Arcadio, il maggiore, andò la pars orientalis, mentre al più
giovane Flavio Onorio toccò la pars occidentalis. Da questo momento la
divisione non venne più ricomposta ed iniziarono prendere forma due
aggregazioni territoriali distinte: un Impero romano d'Occidente ed un
Impero romano d'Oriente.

Il regno di Onorio (395-423)

Onorio, come del resto suo fratello Arcadio, non ereditò le qualità
paterne. Fu un sovrano religioso e gentile, ma testardo, incompetente²⁵ e,
secondo taluni, una nullità.²⁶

La reggenza di Stilicone (395-408)

Avendo ereditato il trono a soli undici anni, fu affidato alla reggenza del
magister militum Stilicone, prescelto per questo incarico da Teodosio sin
dal 393. Stilicone, figlio di un vandalo e di una romana, si trovò così a
guidare un Impero certamente debilitato dalle lunghe lotte intestine e
dalle tribù barbare di origine germanica che premevano sui suoi confini, ma
in quel momento ancora piuttosto saldo e in posizione più sicura rispetto
al più ricco ma anche più esposto Oriente. Quest'ultimo veniva infatti
percepito, dai soldati di lingua latina che difendevano il limes danubiano
come «... la parte più debole dell'Impero, con le sue città sovraffollate e
i contadini imbelli».²⁷ Pare che Stilicone affermasse di essere stato
nominato custode di entrambi i figli di Teodosio,²⁸ e questo incrinò i suoi
rapporti con la corte della metà orientale dell'Impero, che temeva che il
generale romano-occidentale intendesse impadronirsi anche dell'Oriente;
altro motivo di disputa con la corte di Costantinopoli era il fatto che
Stilicone pretendesse che l'Impero d'Oriente restituisse all'Impero
d'Occidente le province dell'Illirico orientale, trasferite all'Impero
d'Oriente sotto Teodosio I.²⁹

Dei litigi tra le due parti dell'Impero ne approfittarono i foederati
Visigoti, che colsero l'occasione per rivoltarsi, nominando come loro capo
Alarico. Secondo diversi studiosi, i Visigoti di Alarico erano gli stessi
goti che avevano sconfitto l'esercito di Valente nella battaglia di
Adrianopoli nel 378 e che erano stati insediati come foederati nei Balcani
da Teodosio I nel 382; essi vennero impiegati da Teodosio I nelle lotte
contro gli usurpatori gallici Magno Massimo (387-388) ed Eugenio (392-393)
e avevano subito pesanti perdite durante la battaglia del Frigido nella
quale, secondo Paolo Orosio, Teodosio I aveva ottenuto due vittorie: una
sull'usurpatore gallico Eugenio, e un'altra sui foederati goti che
servivano nell'esercito di Teodosio.³⁰ Secondo Heather, le perdite subite
in quella battaglia spinsero i Goti a rivoltarsi nel tentativo di
costringere l'Impero a rinegoziare il foedus del 382 a condizioni più
favorevoli per i Goti: non è ben chiaro a cosa mirassero i Goti, ma, con
ogni probabilità, le richieste gote comprendevano il riconoscimento di un
proprio capo, e la nomina di costui a magister militum dell'esercito
romano.³¹

Prendendo a pretesto il fatto che Alarico non avesse ottenuto un ruolo di
comando nell'esercito romano (la carica di magister militum, che pure gli
era stata promessa da Teodosio I),³² i Visigoti invasero la Tracia e la
Macedonia: all'epoca vi furono sospetti di collusione con il prefetto del
pretorio d'Oriente Flavio Rufino, che avrebbe spinto Alarico a
rivoltarsi.³³ Stilicone intervenne in soccorso dell'Impero d'Oriente
marciando con le sue forze contro Alarico, ma Arcadio, spinto da Rufino,
nemico di Stilicone, ordinò alle truppe orientali, che formavano una parte
dell'armata di quest'ultimo, di far ritorno in Oriente.³⁴ In Oriente
infatti si aveva ancora timore che in realtà Stilicone mirasse a
conquistare il dominio anche di Costantinopoli. Stilicone obbedì e rimandò
indietro le truppe che di fatto non avevano fatto ritorno in Oriente dopo
la battaglia del Frigido, indebolendo il suo esercito. Intanto, giunte a
Costantinopoli, le truppe uccisero Rufino: i sospetti che fossero state
sobillate dallo stesso Stilicone furono alti.³⁵

Nel 397, intanto, Alarico aveva invaso il Peloponneso, ma venne affrontato
da Stilicone, che, tuttavia, pur accerchiando il nemico, esitò ad
annientarlo, temporeggiando; probabilmente aveva intenzione di negoziare
con Alarico un'alleanza contro Costantinopoli.³⁶ Fu probabilmente a causa
di questa intromissione di Stilicone negli affari orientali, che Eutropio,
nuovo consigliere di Arcadio, lo fece dichiarare dal senato di
Costantinopoli nemico pubblico dell'Impero d'Oriente.³⁷ Nel frattempo
Alarico, giunto ad un accordo con Arcadio, venne nominato da quest'ultimo
magister militum per Illyricum, e ciò gli permise di riequipaggiare il suo
esercito con nuove armi.³⁸

In quello stesso anno i contrasti tra i due imperi portarono a una rivolta
in Africa: il comes Africae Gildone trasferì infatti la propria obbedienza
all'Impero d'Oriente, rivoltandosi e interrompendo il rifornimento del
grano che proveniva dall'Africa a Roma.³⁹ Stilicone reagì immediatamente
inviandogli contro Mascezel, che era il fratello di Gildone stesso. La
rivolta venne immediatamente sedata e l'Africa ritornò a rifornire Roma e
l'Italia di grano, anche se Mascezel perì in circostanze sospette, forse
assassinato per ordine di Stilicone.⁴⁰

Nel frattempo Alarico, rafforzatosi con le armi romane ottenute come
governatore militare e ancora insoddisfatto del trattamento ricevuto dai
Romani, mosse ben presto verso l'Italia, superando i primi contrafforti
alpini nell'autunno del 401. Erano iniziate, per l'occidente romano, le
invasioni barbariche.

Le prime invasioni (401-406)

Le Invasioni barbariche, che sino ad allora avevano interessato
maggiormente la parte orientale dell'Impero, investirono, a partire dai
primi anni del V secolo, soprattutto l'Occidente.

Non soltanto, infatti, l'Impero romano d'Oriente disponeva di maggiori
risorse finanziarie rispetto a quello d'Occidente, ma trovò la forza di
porre in essere, fin dal 400-402, una drastica politica di epurazione degli
elementi germanici presenti negli alti quadri dell'esercito. Il pretesto
per attuare tale politica fu la rivolta di Gainas, un generale di origine
gotica che, per prendere il potere a Costantinopoli, sobillò Tribigildo,
altro generale di origine gotica, a rivoltarsi e a devastare l'Asia Minore.
La rivolta di Gainas venne repressa da Fravitta, altro generale gotico ma
questa volta fedele all'Impero, che per il suo trionfo venne innalzato al
rango di console, ma cadde poco tempo dopo vittima degli intrighi di corte,
venendo infine giustiziato con l'accusa di tradimento.⁴¹ Motivazioni di
indole religiosa, oltreché politica, avevano determinato questa coraggiosa
scelta chiaramente tendente ad una "romanizzazione" dell'esercito (Gainas
era ariano mentre Fravitta era pagano). A tutto questo si aggiunse
un'accorta politica orientale volta ad allontanare la minaccia incombente
su Costantinopoli dirottandola verso il limes d'Occidente.

In Occidente le legioni, costituite per la maggior parte da truppe barbare
(in Oriente la proporzione era leggermente inferiore), erano sotto il
comando di un generale di alto profilo, Stilicone. Questi, in parte di
origine germanica (era figlio di un vandalo e una romana), era legato da
vincoli di parentela alla famiglia imperiale (l'imperatore Onorio ne aveva
sposato la figlia) e si sentiva fiero della fiducia riposta in lui dal
grande Teodosio meritata a pieno titolo sui campi di battaglia. Fu proprio
Stilicone a fronteggiare Alarico e i suoi Visigoti dopo che costoro,
varcate le Alpi, avevano iniziato ad occupare e saccheggiare l'Italia
nord-orientale (novembre - dicembre del 401) puntando successivamente su
Milano.

Ripetutamente sconfitti a Pollenzo (402) ed a Verona (403), i Visigoti
ripiegarono sull'Illirico, mentre Stilicone garantiva ad Alarico un congruo
tributo nel tentativo di tenerlo sotto controllo. La dinamica di tali
battaglie resta tuttavia sconosciuta: nessuna si rivelò decisiva, e Alarico
poté sempre sfuggire ad un disastro definitivo. Più di uno storico ritiene
che in realtà Stilicone, a corto di soldati, cercasse un accomodamento e
forse addirittura un'alleanza con il potente esercito visigoto.⁴² In
effetti le fonti narrano che Stilicone strinse un'alleanza con Alarico
affinché lo assistesse nel tentativo di sottrarre all'Impero d'Oriente
l'Illirico orientale, appartenente alla parte orientale ma rivendicato
dall'Impero d'Occidente.⁴³ ⁴⁴

Il pericolo corso durante l'invasione visigota aveva dimostrato la
vulnerabilità della frontiera nord-orientale, tanto da spingere Onorio a
trasferire nel 402 la sua capitale da Milano alla più sicura Ravenna,
difesa dallo sbarramento naturale del Po e difesa dalla potente Classis
Praetoria Ravennatis, che con il controllo del mare garantiva anche un
sicuro collegamento con il resto dell'Impero e con l'Oriente.

Nel 405 Stilicone riprese i progetti contro l'Impero d'Oriente sfruttando
l'alleanza con Alarico.⁴³ Al fine di sottrarre ad Arcadio l'Illirico
orientale, ordinò ad Alarico, che era stato nominato generale dell'esercito
romano, di invadere l'Epiro, territorio appartenente all'Impero d'Oriente;
nominò inoltre Giovio prefetto del pretorio d'Illirico e lo inviò presso
Alarico, concordando con il re visigoto di raggiungerlo in breve tempo con
truppe romane, per sottomettere la regione sotto il controllo di Onorio.⁴³
⁴⁴ In seguito all'ordine di Stilicone, Alarico abbandonò la Dalmazia e la
Pannonia, dove si era insediato in seguito alla ritirata dall'Italia, e
marciò alla testa delle proprie truppe in Epiro, che occupò in attesa
dell'arrivo delle truppe di Stilicone.⁴³ ⁴⁴ Stilicone non poté, tuttavia,
portare avanti i suoi progetti ostili all'Impero d'Oriente perché ne fu
impedito da una nuova serie di invasioni barbariche.⁴³

Nel 405/406, la strada aperta da Alarico venne ripercorsa da una nuova orda
di barbari coalizzati sotto la guida dell'ostrogoto Radagaiso, i quali
desolarono le regioni dell'Italia centro-settentrionale, prima di essere
fermati a Fiesole da Stilicone, grazie all'intervento di truppe ausiliarie
unne e gote, condotte rispettivamente da Uldino e Saro; 12.000 soldati
dell'esercito di Radagaiso furono arruolati nell'esercito romano, mentre il
resto fu ridotto in schiavitù.⁴⁵ ⁴⁶

In quello stesso anno, il giorno 31 dicembre un'orda barbara di
straordinarie proporzioni, costituita da Vandali, Alani e Suebi, sospinta
verso occidente dagli Unni, attraversò il Reno ghiacciato e penetrò in
Gallia.⁴⁷

La fine di Stilicone (408)

L'invasione e la debolezza manifestata dal governo di Onorio, spinse le
legioni britanniche a rivoltarsi acclamando imperatore prima un certo
Marco, poi, alcuni mesi dopo, un certo Graziano e poi, dopo il rifiuto di
questi di intervenire contro i Barbari, il generale Flavio Claudio
Costantino.⁴⁸ Questi, attraversata la Manica, riuscì a bloccare
temporaneamente l'avanzata dei barbari e a prendere il controllo di gran
parte dell'Impero: Gallia, Spagna e Britannia.⁴⁸

Stilicone non fu energico com'era stato con Radagaiso, e la Gallia restò
abbandonata a barbari e usurpatori. La notizia falsa di un presunto decesso
di Alarico e, soprattutto, dell'usurpazione di Costantino III, trattennero
Stilicone dal raggiungere Alarico in Epiro dove intendeva condurre una
guerra civile contro l'Impero romano d'Oriente per il possesso
dell'Illirico orientale.⁴⁹ Stilicone inviò comunque nel 407 il generale
romano di origini gote Saro in Gallia per porre fine all'usurpazione di
Costantino III, ma la spedizione fallì e Saro, vinto dai generali
dell'usurpatore, Edobico e Geronzio, fu costretto a ritirarsi in tutta
fretta in Italia, venendo costretto durante la ritirata persino a cedere
tutto il bottino accumulato a spese dei Bagaudi (briganti) per ottenere da
loro il permesso di passare le Alpi.⁵⁰ Il mancato arrivo di Stilicone in
Epiro spinse inoltre, nel 408, Alarico a spostarsi in Norico, minacciando
di invadere l'Italia se non fosse stata soddisfatta la richiesta di un
pagamento di 4000 libbre d'oro "per i servizi resi", ovvero gli arretrati
per l'esercito gotico per tutto il tempo che era stato in Epiro in attesa
di Stilicone.⁵¹ Il senato romano fu messo di fronte al fatto compiuto e fu
convinto a pagare le 4000 libbre ad Alarico da Stilicone. Soltanto un
senatore di nome Lampadio, secondo la tradizione, ebbe il coraggio di
affermare che non si trattava di alleanza ma di schiavitù.⁵¹ Secondo
Zosimo, Stilicone intendeva inviare Alarico in Gallia per combattere
l'usurpatore Costantino III, e avrebbe avuto l'approvazione di Onorio, che
scrisse persino ad Alarico, ma l'assassinio di Stilicone mandò a monte
tutto.⁵²

Nello stesso anno Stilicone e Onorio ebbero una discussione accesa: essendo
deceduto da poco suo fratello Arcadio, Onorio intendeva recarsi a
Costantinopoli per assicurare la successione del nipote Teodosio II, figlio
di Arcadio ma ancora in giovane età; ma Stilicone lo convinse che la
presenza dell'Imperatore in Italia in questi frangenti così delicati (con
Alarico e Costantino III in agguato) era necessaria e che sarebbe andato
lui stesso in Oriente a sistemare le cose. Convinto Onorio, Stilicone si
preparò per partire per Costantinopoli, ma, narra Zosimo, tardò ad eseguire
ciò che aveva promesso. Era il canto del cigno per Stilicone: la debolezza
dell'impero d'Occidente, pur imputabile ad una catena di eventi prodottisi
fin dalla sanguinosa battaglia del Frigido e culminati nello sfondamento
del limes germanico e nella catastrofica invasione della Gallia del
406-407, era palese. Per di più la sua origine non romana e il suo credo
ariano gli procurarono odio tra i cortigiani imperiali, specialmente
Olimpio, che complottarono contro di lui nel 408, spargendo diverse voci:
che aveva pianificato l'assassinio di Rufino, che stava brigando con
Alarico,⁵³ che aveva invitato i barbari nel 406 in Gallia⁵⁴ e che intendeva
dirigersi a Costantinopoli con l'intenzione di mettere sul trono imperiale
il figlio Eucherio.⁵⁵ L'esercito si ammutinò a Pavia il 13 agosto,
uccidendo almeno sette ufficiali anziani.⁵⁶ Per di più, Olimpio riuscì a
mettere contro Stilicone l'Imperatore Onorio stesso, inducendolo a scrivere
all'esercito di Ravenna di catturare Stilicone. Anche se avrebbe facilmente
potuto evitare l'arresto e sollevare le truppe a lui fedeli, non lo fece
per timore delle conseguenze che il fatto avrebbe avuto sul destino del
traballante impero occidentale. Fu giustiziato il 22 agosto 408 da
Eracliano, mentre il figlio Eucherio fu assassinato poco dopo.⁵⁷ In tutta
Italia scoppiò un'ondata di violenza contro le famiglie dei barbari
foederati, che andarono allora ad ingrossare le file dell'esercito di
Alarico.⁵⁸

Onorio, rimasto privo di una valida forza militare con cui opporsi ai
barbari e all'usurpatore Costantino, decise nel 408 di associare
quest'ultimo al trono riconoscendolo co-imperatore e associandolo al
consolato per l'anno successivo.

La perdita della Spagna e della Britannia, l'invasione dell'Italia e il
caos (409-410)

Nel frattempo, Costantino III aveva elevato al rango di Cesare suo figlio
Costante, mentre in Spagna due parenti di Onorio si rivoltarono,
rifiutandosi di riconoscere l'autorità dell'usurpatore e mettendo insieme
un'armata che minacciava di invadere la Gallia e deporlo.⁵⁹ ⁶⁰ Costantino
III inviò dunque suo figlio Costante, insieme al generale Geronzio⁶¹ e al
prefetto del pretorio Apollinare, nella penisola iberica per sedare la
rivolta.⁵⁹ Nonostante ai soldati ribelli si fossero aggiunti un'immensa
massa di schiavi e contadini, l'esercito di Costante riuscì a sedare la
rivolta e a catturare i capi dei ribelli (Vereniano e Didimio, parenti di
Onorio), e li condusse prigionieri in Gallia da suo padre, dove furono
giustiziati.⁵⁹ ⁶⁰ ⁶²

Nel frattempo (409), mentre i Burgundi si stanziarono sulla riva sinistra
del Reno per dare vita a un loro regno, le incursioni compiute dagli
invasori barbari in Gallia spinsero gli abitanti della Britannia e
dell'Armorica a rivoltarsi a Costantino III, cacciando i magistrati romani
e formando un loro governo autonomo.⁶³ Costante, nel frattempo, aveva
lasciato incautamente il generale Geronzio in Spagna con le truppe galliche
affidandogli il compito di sorvegliare i Pirenei, sostituendo dunque con
truppe di origini barbariche (gli Honoriaci) i presidi locali che un tempo
sorvegliavano i passi.⁶⁰ ⁶³ Quando dunque Costante ritornò in Spagna per la
seconda volta per governarla come Cesare, Geronzio per brame di potere si
rivoltò proclamando a sua volta imperatore un tale Massimo.⁶² ⁶³ Sembra
inoltre aver incitato i barbari che erano in Gallia ad invadere la Gallia
meridionale in modo da tenere occupato Costantino III; tale tentativo di
sfruttare i barbari per vincere la guerra civile contro Costantino III
risultò tuttavia controproducente e negli ultimi mesi del 409 Vandali,
Alani e Suebi, a causa del tradimento o della negligenza dei reggimenti
Honoriaci a presidio dei Pirenei, entrarono in Spagna, sottomettendola per
la massima parte.⁶⁰ ⁶² ⁶³ ⁶⁴

Secondo la testimonianza del cronista spagnolo Idazio, nel 411 i Vandali,
gli Alani e gli Svevi si spartirono per sorteggio i territori conquistati
in Spagna:

Tutta la Spagna, tranne la Tarraconense rimasta ai Romani, risultò dunque
occupata dai Barbari nell'anno 411,⁶⁵ mentre le legioni di Massimo
marciavano sulla Gallia e, nel caos generale, la Britannia, rimasta
sguarnita e priva di difese contro le incursioni dei pirati Sassoni, si
ribellò uscendo dall'orbita dell'impero (410). Su tutto gravava la minaccia
dei Visigoti di Alarico, che in quello stesso anno, marciarono sull'Italia.

A quel punto l'Impero d'Occidente si trovava spezzato in tre, preda delle
invasioni e governato da tre imperatori e un usurpatore in lotta tra loro:
da una parte Onorio, dall'altra Costantino III col figlio Costante II e
infine Massimo.

Il sacco di Roma (410)

Alarico, cui erano state promesse oro e vettovaglie per il suo popolo,
oltre che, con ogni probabilità, una carica militare e civile che avrebbe
in qualche modo ufficializzato le sue funzioni di rappresentante
dell'Impero in Illiria, nel 408, di fronte al collasso generale
dell'Impero, decise di prendersi da solo ciò che riteneva spettargli.

Valicate nuovamente le Alpi scese fino a Roma con l'intenzione di
costringere l'Imperatore a mantenere le promesse pur di non veder cadere il
cuore della civiltà romana. Nei dodici mesi successivi la Città Eterna fu
cinta d'assedio per due volte, finché, di fronte all'inerzia di Onorio, il
Senato decise di accordarsi con l'invasore: venne consegnata al capo
barbaro un'ingente quantità d'oro, mentre il praefectus urbi Prisco Attalo
veniva acclamato imperatore, dichiarando Onorio deposto.⁶³

Iniziarono da quel momento delle lunghe ed inconcludenti negoziazioni fra
Alarico, nominato nel frattempo da Prisco Attalo magister militum, e
Onorio, sino a che, stanco di attendere le titubanti risposte di Ravenna ed
esasperato dal comportamento sempre più autonomo di Attalo, che non era
stato in grado di ripristinare le forniture di grano a Roma, bloccate
dall'ex-potente ministro di Onorio, Eracliano, frattanto divenuto comes
Africae, Alarico ruppe nella primavera del 410 gli indugi: depose Attalo e
cinse nuovamente d'assedio Roma.⁶³ Di fronte alla situazione, Costantino
III mosse dalla Gallia, accordandosi con il comes domesticorum di Onorio,
Allobico, per deporre l'imbelle imperatore di Ravenna e soccorrere l'Urbe
minacciata.⁶² La morte di Allobico, però, prontamente giustiziato da
Onorio, costrinse Costantino a rinunciare al piano quando già era giunto in
Liguria: Roma era senza difese.⁶²

Il 24 agosto del 410, i Visigoti penetrarono nella Città Eterna,
sottoponendola per tre giorni al saccheggio. La notizia del sacco di Roma,
il cuore dell'Impero, il sacro suolo rimasto inviolato per 800 anni da
eserciti stranieri, ebbe vasta risonanza in tutto il mondo romano ed anche
al di fuori di esso. L'imperatore d'Oriente Teodosio II proclamò a
Costantinopoli - Nuova Roma tre giorni di lutto, mentre San Girolamo si
chiese smarrito chi mai poteva sperare di salvarsi se Roma periva:

Persino la nuova religione, il Cristianesimo, ne sembrò scossa, tanto da
spingere Sant'Agostino a scrivere il suo capolavoro, De civitate Dei, in
risposta alle tante voci che si levarono contro gli empi monoteisti,
accusati di aver suscitato contro Roma la giusta punizione delle divinità.
Nei primi tre libri dell'opera Agostino fa notare (citando episodi narrati
da Tito Livio) ai pagani accusatori che anche quando erano pagani i Romani
avevano subito tremende sconfitte, senza che però venissero incolpati di
questo i dei pagani:⁶⁶

D'altronde la catastrofe giungeva appena due anni dopo il rogo dei libri
sibillini, ordinato dal cristiano Stilicone.⁶⁷

Alarico abbandonò Roma agli inizi dell'autunno, per dirigersi verso
l'Italia meridionale: conduceva con sé, oltre a enormi ricchezze, anche un
ostaggio prezioso, la sorella dell'imperatore Onorio, Galla Placidia.
Alarico si spense pochi mesi dopo in Calabria, venendo sepolto con tutto il
suo tesoro nel letto del fiume Busento.⁶⁸ I Visigoti, eletto re Ataulfo,
marciarono quindi verso nord, dirigendosi sulla Gallia meridionale. Le
devastazioni provocate durante la marcia furono ingenti, al punto che nel
412 Onorio concesse alle province devastate del Sud Italia la riduzione
delle imposte a un quinto rispetto alla norma per cinque anni.⁶⁹

La fine del regno e il ritorno ad un ordine precario (410-423)

Nel 411 la situazione politico-militare giunse finalmente ad un punto di
sblocco. Le armate di Massimo e Geronzio inflissero a quelle di Costantino
una disastrosa sconfitta a Vienne, catturando e giustiziando lo stesso
Augustus Costante II e stringendo infine d'assedio Costantino ad Arelate
(l'odierna Arles), residenza dell'Imperatore e della sua corte.⁷⁰ ⁷¹ Della
situazione approfittò Onorio, inviando sul posto il generale Flavio
Costanzo.⁷⁰ Questi per prima cosa sconfisse Massimo e Geronzio,
costringendoli a rientrare in Hispania, dove Geronzio si suicidò perché
costretto dalle sue truppe, mentre Massimo abdicava rifugiandosi tra i
barbari.⁷⁰ ⁷¹ A questo punto, sbarazzatosi dell'usurpatore iberico,
Costanzo cinse quindi a sua volta d'assedio Arelate, facendo prigioniero
Costantino e uccidendolo su ordine di Onorio.⁷⁰ ⁷²

Gli usurpatori Massimo e Costantino furono però presto sostituiti da due
nuovi ribelli. Nel 412 il comes Africae Eracliano si proclamò imperatore,
tagliando le forniture di grano all'Italia, mentre a nord la morte di
Costantino III lasciò mano libera a Burgundi e Alani lungo la frontiera
renana.⁷⁰ Questi (condotti rispettivamente da Gunziario e Goar) sobillarono
le legioni di stanza nella regione a proclamare imperatore a Magonza il
generale Giovino, con l'iniziale appoggio dei Visigoti di Ataulfo.⁷⁰ ⁷³ I
disaccordi tra Giovino e i Visigoti si tramutarono in ostilità aperta
quando Giovino innalzò al rango di Augusto suo fratello Sebastiano
nonostante il mancato assenso del re visigoto, il quale inviò un messaggio
ad Onorio promettendogli di inviargli le teste degli usurpatori in cambio
della pace.⁷⁴ Onorio accettò e Ataulfo si scontrò quindi con Sebastiano,
vincendolo e inviando la sua testa a Ravenna, e poi catturando Giovino,
inviandolo al prefetto del pretorio delle Gallie Claudio Postumo Dardano,
che lo fece decapitare e inviò la sua testa a Ravenna.⁷⁰ ⁷⁴ Nello stesso
anno, in Italia, le forze comandate dall'usurpatore Eracliano, sbarcato per
abbattere Onorio, vennero sconfitte costringendo l'usurpatore a fuggire a
Cartagine, dove trovò la morte.⁷⁰ Flavio Costanzo, fresco della vittoria su
Eracliano, fu ricompensato con l'incorporazione delle immense ricchezze
dell'usurpatore sconfitto.⁷⁵

Onorio chiese a questo punto in cambio della pace la restituzione di Galla
Placidia, ostaggio dei Visigoti fin dal 410. Ataulfo, tuttavia, non era
disposto a restituire a Onorio sua sorella, se in cambio non fosse
rispettata la condizione di fornire ai Visigoti una grossa quantità di
grano, una cosa che i Romani avevano promesso ai Visigoti ma che non era
stata finora mantenuta.⁷⁴ Quando i Romani si rifiutarono di fornire ai
Visigoti il grano promesso se prima non ci fosse stata la restituzione di
Galla Placidia, Ataulfo riprese la guerra contro Roma (autunno 413),⁷⁴
tentando di impadronirsi di Marsiglia ma fallendo nella sortita grazie al
valore del generale Bonifacio, il quale difese strenuamente la città,
riuscendo anche nell'impresa di ferire, durante la battaglia, Ataulfo.⁷⁴

L'anno successivo il re dei Visigoti sposò la sorella di Onorio, Galla
Placidia, tenuta in ostaggio prima da Alarico e poi da Ataulfo stesso fin
dai giorni del sacco di Roma.⁷⁶ ⁷⁷ ⁷⁸ L'ex-imperatore Prisco Attalo, che
aveva seguito il suo popolo d'adozione fin nelle Gallie, festeggiò l'evento
decantando il panegirico in onore degli sposi. Poco tempo dopo, ai due
sposi nacque un figlio, di nome Teodosio.⁷⁹ Secondo Heather, il matrimonio
di Galla Placidia con Ataulfo aveva fini politici: sposando la sorella
dell'Imperatore di Roma, Ataulfo sperava di ottenere per sé e per i
Visigoti un ruolo di preponderante importanza all'interno dell'Impero,
nutrendo forse anche la speranza che una volta deceduto Onorio suo figlio
Teodosio, nipote di Onorio, per metà romano e per metà visigoto, sarebbe
diventato imperatore d'Occidente in quanto Onorio non aveva avuto figli.
Tuttavia, ogni tentativo di negoziazione tra i Visigoti e Roma ad opera di
Ataulfo e Placidia fallì a causa dell'opposizione alla pace di Flavio
Costanzo, e la dipartita prematura del figlioletto Teodosio dopo nemmeno un
anno di età mandò a monte tutti i piani di Ataulfo.⁷⁹

A quel punto - era sempre il 414 - Ataulfo proclamò nuovamente imperatore
Prisco Attalo, nel tentativo di raccogliere attorno a lui l'opposizione a
Onorio. L'avanzata delle legioni di Flavio Costanzo costrinse però i
Visigoti ad abbandonare Narbona e ripiegare in Spagna, lasciando Attalo
nelle mani di Onorio, che lo condannò al taglio di due dita della mano
destra e all'esilio sulle isole Eolie.⁷⁰ ⁷⁶ ⁷⁹ ⁸⁰ La tattica di Costanzo
era stata di bloccare tutti i porti e le vie di comunicazione impedendo ai
Visigoti di ricevere rifornimenti di cibo: in Spagna i Visigoti furono
talmente ridotti alla fame dalla tattica di Costanzo che essi furono
costretti a comprare dai Vandali il grano a un prezzo esorbitante di una
moneta d'oro per ogni trula di frumento (e per tale motivo i Vandali
cominciarono a soprannominarli "truli").⁸¹

Nel 415 Ataulfo si spense nei pressi di Barcellona, e il suo successore,
Vallia, si riappacificò con l'Impero, accettando di restituire Galla
Placidia a Onorio e combattere come federato i Barbari nella Spagna in
cambio di un'immensa quantità di grano e dello stanziamento del proprio
popolo in Aquitania.⁷⁶ Galla Placidia fece così trionfalmente ritorno in
Italia, andando in sposa, nel 417, proprio a Flavio Costanzo, che nel
frattempo assumeva una posizione sempre più preminente a corte.

I Goti condotti da Wallia ottennero dei promettenti ma effimeri a lungo
termine successi contro i Vandali e gli Alani in Hispania, come narrato da
Idazio:

Ottenuti questi successi, grazie ai quali le province ispaniche della
Lusitania, della Cartaginense e della Betica tornarono sotto il precario
controllo romano,⁸² nel 418 Onorio e Costanzo richiamarono, come era stato
stabilito dall'accordo del 415, i Visigoti in Aquitania (una regione della
Gallia meridionale), nella valle della Garonna, dove i barbari ricevettero
- in base al sistema dell'hospitalitas - terre da coltivare.⁸³ L'Aquitania
sembra sia stata scelta da Costanzo come terra dove far insediare i
foederati Visigoti per la sua posizione strategica: infatti era vicina sia
dalla Spagna, dove rimanevano da annientare i Vandali Asdingi e gli Svevi,
sia dal Nord della Gallia, dove forse Costanzo intendeva impiegare i
Visigoti per combattere i ribelli separatisti Bagaudi nell'Armorica.⁸⁴

Anche se lo stabilimento dei Visigoti in Aquitania non poneva fine per il
momento all'autorità romana sulla regione (continuarono ad essere eletti
nelle province dell'Aquitania governatori romani per qualche tempo ancora),
i Visigoti costituivano in pratica una forza centrifuga che avrebbe ben
presto separato definitivamente prima l'Aquitania e poi tutta la Gallia a
sud della Loira dall'Impero. Secondo Heather, «l'Impero romano era
sostanzialmente un mosaico di comunità locali che in buona misura si
autogovernavano, tenute insieme da una combinazione di forza militare e
baratto politico: in cambio dei tributi il centro amministrativo si
occupava di proteggere le élite locali».⁸⁵ Questo baratto politico fu messo
in crisi dalla comparsa dei Visigoti: i proprietari terrieri, lasciati
indifesi dall'Impero, decisero di accordarsi con gli invasori; ciò è dovuto
al fatto che la ricchezza dei proprietari terrieri era costituita dalla
terra, per cui non potendo andarsene senza lasciare i propri possedimenti e
quindi perdere la propria ricchezza, molti proprietari terrieri scelsero di
trovare un compromesso con gli invasori cercando di conservare in questo
modo le proprie terre scongiurando una possibile confisca.⁸⁵ Nel 418,
inoltre, per riallacciare le relazioni con i proprietari terrieri gallici,
alcuni dei quali, vista la latitanza del potere centrale romano, avevano
mostrato tendenze filo-barbariche o filo-gotiche, il regime di Costanzo
stabilì di ristabilire il consiglio delle sette province della Gallia
meridionale.⁸⁶ Il consiglio delle sette province si teneva ogni anno ad
Arelate e riguardava gli interessi dei proprietari terrieri della Gallia.
Probabilmente la seduta del 418 riguardò la questione dello stanziamento
dei Goti nella valle della Garonna in Aquitania (province di Aquitania II e
Novempopopulana).

Il problema ispanico non si era tuttavia ancora risolto, anche perché dopo
la sconfitta, Vandali Silingi e Alani si coalizzarono con i Vandali
Asdingi, il cui re, Gunderico, divenne re dei Vandali e Alani. La nuova
coalizione vandalo-alana tentò subito di espandersi in Galizia a danni
degli Svevi, costringendo i Romani a intervenire nel 420: i Vandali furono
costretti ad abbandonare la Galizia, migrando in Betica.⁸⁷ Nel 422, la
coalizione romano-visigota, condotta dal generale Castino, tentò di
annientare i Vandali-Alani in uno scontro campale, ma la defezione del
comes d'Africa Bonifacio a causa di un litigio con Castino e un presunto
tradimento dei Visigoti determinò una catastrofica sconfitta.⁸⁸ ⁸⁹ Fallita
la spedizione, Castino fu costretto a ritirarsi a Terragona e,
successivamente, a tornare in Italia.

In Gallia, nel frattempo, Costanzo cercò di restaurare l'autorità romana,
che nella Gallia settentrionale era solo nominale, al punto che da allora
in poi venne definita "Gallia Ulteriore" per distinguerla dalla Gallia
meridionale (a sud della Loira), dove il controllo da parte delle autorità
di Ravenna era più saldo. Nel 417 Exuperanzio combatté i gruppi separatisti
locali (detti Bagaudi) dell'Armorica (Gallia nord-occidentale) che si erano
rivoltati all'autorità centrale fin dal 409, mentre intorno al 420 il
generale Castino fu inviato contro i Franchi, che, insieme ai Burgundi e
agli Alemanni, si erano stanziati nella zona intorno al Reno.⁹⁰

In quegli anni Costanzo tentò di assumere sempre più il controllo su
Onorio, finché l'8 febbraio 421 venne proclamato co-imperatore come
Costanzo III. Il suo regno fu però molto breve e Costanzo morì
improvvisamente e misteriosamente in quello stesso anno, dopo appena sette
mesi dalla sua acclamazione.⁹¹ Alla sua morte, dopo aver litigato con
Onorio, la moglie Galla Placidia fuggì a Costantinopoli portando con sé i
due piccoli figli nati dal matrimonio con Costanzo.

L'imperatore Onorio, figlio di Teodosio, rimasto infine signore
incontrastato d'Occidente, morì di idropisia a Ravenna, il 15 agosto 423,
all'età di trentotto anni e dopo ventotto anni di travagliato regno,
essendo sopravvissuto di quindici anni al fratello Arcadio, al tutore
Stilicone e a dieci tra co-imperatori ed usurpatori (Marco, Graziano,
Costantino III, Costante II, Massimo, Giovino, Sebastiano, Eracliano,
Prisco Attalo e Costanzo III), ma soprattutto alla violazione del sacro
suolo di Roma.⁹² Lasciava un impero privato della Britannia e occupato dai
barbari in parte della Hispania e della Gallia, ma sostanzialmente
sopravvissuto alle grandi invasioni, anche se a causa delle continue
devastazioni ad opera delle orde barbariche (che tra l'altro avevano
sottratto ai Romani alcune province) le entrate fiscali erano diminuite e
con esse anche l'esercito subì un indebolimento. Secondo la Notitia
dignitatum, infatti, nel 420 l'esercito campale occidentale consisteva di
181 reggimenti, di cui però solo 84 esistevano prima del 395. Ipotizzando
che nel 395 l'esercito campale occidentale avesse all'incirca lo stesso
numero di reggimenti dell'esercito orientale (ovvero circa 160), questo
vuol dire che le invasioni avevano cagionato la perdita di almeno 76
reggimenti comitatensi (equivalenti a circa 30.000 uomini, il 47,5% del
totale), che, per problemi di bilancio, dovettero essere rimpiazzati
promuovendo numerosi reggimenti di frontiera a comitatensi piuttosto che
arruolando nuove truppe. Il numero di veri comitatenses (escludendo quindi
le truppe di frontiera promosse per colmare le perdite) era quindi
diminuito del 25% (da 160 a 120 reggimenti).⁹³

Il regno di Valentiniano III e l'età di Ezio (423-455)

Alla morte di Onorio, l'unico imperatore rimasto, il nipote Teodosio II,
sovrano di Costantinopoli, tardava a nominare un successore d'Occidente.
Così a Roma il Senato decise di proclamare Imperatore d'Occidente il
primicerius notariorum Giovanni, un funzionario romano di oscure origini.
Questi si trovò però subito in difficoltà: le guarnigioni romane di Gallia,
da poco sottomesse, si ribellarono e il comes Africae Bonifacio tagliò i
vitali rifornimenti di grano a Roma, mentre Teodosio a Tessalonica elevava
nel 424 al rango di Caesar il piccolo cugino Valentiniano III, figlio di
Galla Placidia (riparata a Costantinopoli dopo la morte del marito Costanzo
III).⁹²

Giovanni si chiuse dunque nella sua sicura capitale, Ravenna, inviando un
suo giovane generale, Flavio Ezio, in Pannonia, per sollecitare aiuto dagli
Unni. L'esercito d'Oriente strinse d'assedio Ravenna, che cadde infine dopo
quattro mesi per la corruzione della guarnigione. Giovanni venne catturato
e deposto, gli venne amputata la mano destra e fu infine decapitato nel 425
ad Aquileia, mentre il piccolo Valentiniano III venne incoronato imperatore
a Roma.⁹²

Frattanto Ezio, giunto troppo tardi in suo soccorso con un forte
contingente unno si accordò con la reggente di Valentiniano, la madre Galla
Placidia, per ottenere la carica di magister militum in cambio dello
scioglimento della sua armata unna.⁹⁴

Flavio Ezio era un latino della Mesia, proveniente da una famiglia di
tradizioni castrensi (suo padre, Gaudenzio, aveva per breve tempo ricoperto
anche la carica di magister militum), e aveva trascorso gran parte della
sua prima giovinezza come ostaggio presso le tribù unne stanziate oltre il
limes illirico.⁹⁵ Tornato in patria, aveva intrapreso una brillante
carriera militare, imponendosi, poco più che trentenne, come uno dei più
giovani e promettenti generali del suo tempo. Con la nomina a magister
militum dopo la morte di Giovanni, egli ottenne un enorme potere
sull'Impero grazie al controllo dell'esercito.

Da allora e per una trentina d'anni, Ezio dominò lo scenario politico e
militare dell'occidente romano, nonostante l'aspra ostilità della reggente
Galla Placidia e dell'imperatore Valentiniano.

Ravenna e Costantinopoli

Con Valentiniano III ebbe luogo un progressivo riavvicinamento fra le due
parti dell'Impero, le cui relazioni si erano andate raffreddando durante
gli ultimi anni del regno di Onorio.⁹⁶ Tale riavvicinamento fu promosso sia
dalla reggente Galla Placidia⁹⁶ che da Teodosio II, imperatore romano
d'Oriente, la cui politica dinastica aveva fortemente condizionato l'ascesa
al trono di suo cugino Valentiniano e la deposizione dell'usurpatore
Giovanni Primicerio, che pur contava, ricordiamolo, l'appoggio di Ezio. Nel
437 Valentiniano III sposò a Tessalonica la figlia di Teodosio II, Licinia
Eudossia, e i legami fra i due rami della dinastia teodosiana si
rinsaldarono ulteriormente. Nel 438 il Codice teodosiano, prima grande
ricompilazione legislativa di diritto romano, fu promulgato in latino sia
in Oriente che in Occidente, ancora percepiti come parti integranti di
un'unica grande entità sopranazionale. Il Codex rivestì una particolare
importanza per molti regni romano-barbarici del tempo che lo adottarono o
si ispirarono ad esso nel plasmare una propria normativa (basti pensare
alla celebre Legge romana dei Visigoti). In Italia e in Oriente il Codex fu
sostituito, nel secolo successivo, dal ben più celebre Corpus iuris civilis
(o Corpus juris civilis) promulgato, sempre in latino, dal grande
Giustiniano, e che forse costituisce il maggior contributo di Bisanzio alla
costruzione della moderna civiltà occidentale.

Il credito maturato da Teodosio II nei confronti di Valentiniano III, suo
genero, fu da quest'ultimo saldato nel 437, quando la città di Sirmio, con
alcuni territori illirici romano-occidentali (oggetto di una contestazione
che si trascinava dal 395), furono ceduti all'Oriente. Durante il regno
dell'imperatore bizantino Marciano, successore di Teodosio II, gli invii di
forze effettive dall'Oriente all'Occidente cessarono e gli aiuti furono
tutt'al più «diplomatici»,⁹⁷ opinione non condivisa da alcuni studiosi.⁹⁸

L'invasione vandala dell'Africa (425-435)

Le lotte per l'ottenimento del grado di generalissimo dell'Impero tra Ezio,
Bonifacio e Felice (che durarono fino al 433) distrasse parzialmente il
governo centrale dalla lotta contro i Barbari, facilitando i loro successi.
I Vandali ebbero così via libera per razziare e occupare la Spagna
meridionale, con la presa di Siviglia e di Cartagena e la devastazione
delle Isole Baleari (425).⁹⁹

Nel frattempo la rivalità tra Felice¹⁰⁰ (magister militum praesentialis in
Italia) e Bonifacio (comes d'Africa) iniziò a produrre effetti deleteri per
l'Impero: Felice infatti ben presto decise di sbarazzarsi di Bonifacio.
Questi godeva infatti dell'aperto sostegno di Galla Placidia, che gli aveva
assegnato anche la carica di comes domesticorum. Felice sfruttò la fede
ariana di Bonifacio per metterlo in contrasto con l'ortodossa Placidia,
insinuando al contempo che questi tramasse per separare l'Africa
dall'Impero. Nel 426, infine, Galla Placidia si risolse a dichiarare
Bonifacio hostis publicus, inviando l'anno successivo una potente armata in
Africa per sottometterlo. Le legioni si fecero però corrompere, passando
dalla parte di Bonifacio. Quando però nel 428 un nuovo esercito sbarcò in
Africa, Bonifacio, in difficoltà, avrebbe chiesto, secondo alcune fonti,
aiuto ai Vandali di Genserico, che attraversarono lo stretto di Gibilterra
per muovere in suo soccorso.¹⁰¹ Al loro arrivo in Mauretania (429), i
Vandali avrebbero saputo che Bonifacio si era riappacificato con Galla
Placidia, ottenendo la nomina a patricius, e che la loro presenza non era
più richiesta, ma per nulla intenzionati a tornare in Spagna, cominciarono
a devastare tutta l'Africa.¹⁰¹ Alcuni studiosi moderni, invece, hanno
ritenuto inattendibile la storia del tradimento di Bonifacio narrata da
Procopio e Giordane sostenendo che i Vandali avrebbero invaso l'Africa di
propria iniziativa, avendo essi la necessità di stabilirsi in un luogo più
protetto dagli attacchi dei Visigoti alleati dei Romani, e l'Africa era un
luogo ideale, essendo protetta dal mare.¹⁰²

Varcato lo stretto di Gibilterra, i Vandali sottomisero la Mauretania (429)
e la Numidia (430). La situazione mise in allarme lo stesso Impero
d'Oriente, tanto che Teodosio II inviò in Africa il proprio magister
militum Aspar perché si unisse con le sue truppe a Bonifacio contro i
Vandali.¹⁰¹ Incapaci però di porre un freno all'avanzata dei barbari, i due
vennero sconfitti una prima volta nel corso del 431-432 e Bonifacio fu
richiamato a corte nel 432. Aspar, invece, risulta sia rimasto in Africa a
continuare le operazioni militari contro i Vandali in quanto il 1º gennaio
434 assunse il consolato a Cartagine. La diocesi d'Africa, ad eccezione
delle grandi città, era perduta.

Mentre i Vandali devastavano l'Africa, le discordie a Ravenna continuavano.
Ezio riuscì a sbarazzarsi di Felice, facendolo giustiziare con l'accusa di
aver cospirato contro di lui (430). Successivamente, quando seppe che
Bonifacio, ritornato in Italia, aveva ottenuto una promozione a generale
dell'esercito campale, si mosse contro di lui, uccidendolo in battaglia
presso Rimini. Dopo essersi ritirato in Pannonia, Ezio ritornò in Italia
con un forte contingente di guerrieri mercenari unni, costringendo il nuovo
generale Sebastiano a fuggire a Costantinopoli e conquistandosi in questo
modo il rango di generalissimo dell'Impero (433).

L'11 febbraio 435, di fronte all'impossibilità di conquistare i maggiori
centri urbani e al prospettarsi di una nuova spedizione dall'Oriente,
Genserico si risolse ad accettare lo status di foederati per i Vandali e
per sé il proconsolato di Numidia Cirtana, con capitale Ippona. I Romani
conservarono il possesso delle prospere province di Proconsolare e Byzacena
oltre a parte della Numidia, mentre i Vandali controllavano parte della
Mauritania e il resto della Numidia.

L'alleanza con gli Unni e le campagne in Gallia di Ezio (435-439)

Nel 435 il controllo romano sulla Gallia era precario. La Gallia Belgica e
la zona intorno al Reno erano saccheggiate e occupate dai Burgundi, Franchi
e Alamanni; i Visigoti, stanziati in Aquitania, attaccavano la Septimania e
i dintorni di Narbona e Arelate nel tentativo di acquisire uno sbocco sul
Mediterraneo, mentre l'Armorica era finita sotto il controllo dei Bagaudi.
Questi ultimi, secondo il vescovo di Marsiglia, Salviano, erano i ceti
inferiori della popolazione, che oppressi dalle tasse e dalle iniquità dei
potenti, non avevano altra scelta che diventare briganti ("Bagaudi") oppure
fuggire presso i Barbari, ormai divenuti, secondo il parere di Salviano,
persino più virtuosi dei Romani.¹⁰³ Diversi studiosi hanno quindi
interpretato, in senso marxiano, le rivolte dei Bagaudi come una "lotta di
classe" degli "oppressi" contro i "potenti"; in realtà, sembra che ai moti
dei Bagaudi presero parte anche persone benestanti, e ciò potrebbe
significare che i "Bagaudi" fossero in realtà dei movimenti separatisti,
che non sentendosi sufficientemente protetti dall'Impero contro le minacce
esterne, abbiano deciso di fare da sé.

Conscio che per fronteggiare tali minacce aveva bisogno di un aiuto
esterno, Ezio si rivolse agli Unni, che già lo avevano aiutato nelle lotte
per il potere nel 425 e nel 433 e che continuarono a fornirgli aiuti
militari in Gallia: per ottenere il loro sostegno, Ezio dovette però cedere
agli Unni la Pannonia e la Valeria intorno al 435.¹⁰⁴ ¹⁰⁵ Grazie
all'alleanza con gli Unni, Ezio poté annientare, nel corso del 436/437, i
Burgundi di re Gundicaro, ponendo fine alle loro incursioni nella Gallia
Belgica.¹⁰⁶ Mentre festeggiava a Roma il suo secondo consolato, inviò poi
un suo sottufficiale, Litorio, in Armorica contro i ribelli gruppi
autonomisti locali, etichettati dai Romani come "Bagaudi" ("briganti") e
condotti da Tibattone.¹⁰⁷ Nell'anno 437, Litorio riuscì a sopprimere la
rivolta bagauda. Nel frattempo i Visigoti, nel tentativo di acquisire uno
sbocco al Mediterraneo, assediarono Narbona nel 436,¹⁰⁸ ma furono costretti
a levare l'assedio per il sopraggiungere del generale Litorio con ausiliari
unni, che portarono ciascuno un sacco di grano alla popolazione cittadina
affamata. La campagna contro i Visigoti proseguì con un certo successo: nel
438 Ezio inflisse una pesante sconfitta ai Visigoti nella battaglia di Mons
Colubrarius, celebrata dal poeta Merobaude.

La scelta di Ezio di impiegare un popolo pagano come gli Unni contro i
cristiani (seppur ariani) Visigoti trovò però l'opposizione di taluni, come
il vescovo di Marsiglia Salviano, autore del De gubernatione dei ("Il
governo di Dio"),¹⁰⁹ secondo il quale i Romani, adoperando i pagani Unni
contro i cristiani Visigoti, non avrebbero fatto altro che perdere la
protezione di Dio. Gli autori cristiani furono soprattutto scandalizzati
dal fatto che Litorio permettesse agli Unni non solo di compiere sacrifici
alle loro divinità pagane e di predire il futuro attraverso la
scapulimanzia, ma anche di saccheggiare in talune circostanze lo stesso
territorio imperiale. Nel 439 Litorio arrivò alle porte di Tolosa, capitale
del Regno visigoto e si scontrò con i Visigoti nelle vicinanze nel
tentativo di annientarli definitivamente: nel corso della battaglia, però,
fu catturato dai Visigoti, e ciò generò il panico tra i mercenari Unni, che
vennero sconfitti e messi in rotta. Litorio fu giustiziato. La sconfitta e
morte di Litorio spinse Ezio a firmare una pace con i Visigoti
riconfermante il trattato del 418,¹¹⁰ dopodiché tornò in Italia,¹¹¹ per
l'emergenza dei Vandali, che proprio in quell'anno avevano conquistato
Cartagine.

Nel frattempo, sembra che la situazione subì un leggero miglioramento anche
in Spagna, dove, con la partenza dei Vandali per l'Africa, erano rimasti
solo i Suebi in Galizia. Il panegirico di Merobaude asserisce che in
Spagna, dove prima «più niente era sotto controllo,... il guerriero
vendicatore [Ezio] ha riaperto la strada un tempo prigioniera e ha cacciato
il predatore [in realtà andatosene in Africa per propria iniziativa],
riconquistando le vie di comunicazione interrotte; e la popolazione è
potuta ritornare nelle città abbandonate.» Sembra che l'intervento di Ezio
in Spagna si fosse limitato a negoziazioni diplomatiche con gli Svevi in
modo da raggiungere a un accomodamento tra Svevi e abitanti della Galizia,
nonostante le pressioni esercitate da alcuni ispano-romani, che avrebbero
preferito un intervento militare.¹¹² Ezio non intendeva però perdere
soldati nella riconquista di una provincia poco prospera quale la Galizia e
si limitò a ripristinare il dominio romano sul resto della Spagna, che
ricominciò di nuovo a far affluire entrate fiscali nelle casse dello stato
a Ravenna.

La conquista vandala di Cartagine e il deteriorarsi della situazione
(439-450)

Mentre però Ezio riportava l'ordine in Gallia, in Africa Genserico il 19
ottobre prendeva Cartagine, capitale della Prefettura del pretorio
d'Africa, ponendo definitivamente fine ad ogni parvenza di potere imperiale
nella regione. Preso il controllo dei numerosi porti africani, Genserico
allestì inoltre una propria flotta con cui iniziò ad esercitare la
pirateria,¹¹³ mentre sul piano interno iniziò a reprimere il cristianesimo
ortodosso in favore della fede ariana dei Vandali. Sfruttando la sua
potente flotta, già l'anno successivo i Vandali alzarono la posta tentando
di invadere la Sicilia, venendo però respinti grazie anche a rinforzi
giunti dall'Impero d'Oriente.

L'Imperatore Teodosio II inviò una flotta di ben 1100 navi in Sicilia in
vista di un attacco congiunto delle due metà dell'Impero contro i Vandali:
ma la spedizione sfumò a causa di una massiccia invasione unna nei Balcani
ad opera di Attila, che costrinse Teodosio II a richiamare la flotta.¹¹⁴
L'Impero fu così costretto a negoziare una pace con i Vandali nel 442, in
cui riotteneva le Mauritanie e parte della Numidia, ma riconosceva ai
Vandali il possesso di Proconsolare, Byzacena e del resto della Numidia. Il
re vandalo Genserico inviò come ostaggio a Ravenna il figlio Unerico, che
si fidanzò con la figlia dell'Imperatore, secondo i termini del trattato.

La perdita del Nord Africa acuì il problema fiscale. Le finanze dell'Impero
si basavano sulle rendite delle grandi proprietà terriere, cui era fornita,
in cambio, la protezione garantita dall'esercito. La perdita del nord
Africa provocò conseguenze disastrose per le finanze dello stato, riducendo
la base imponibile e obbligando lo stato ad aumentare la pressione fiscale:
il risultato era che la lealtà delle province al governo centrale era messa
a dura prova. L'Impero non solo aveva perso le più floride province del
Nord Africa, ma le province restituite ai Romani secondo il trattato del
442, cioè le Mauritanie e una parte della Numidia, erano state devastante a
tal punto dalla guerra che il loro gettito fiscale si era ridotto a 1/8
della quota normale.¹¹⁵ La crisi economica dovuta alla perdita o alla
devastazione di così tante province costrinse Valentiniano III a ridurre i
benefici fiscali che favorivano i possessori terrieri¹¹⁶ e ad alzare le
tasse: ciò è testimoniato da una legge del 444 in cui il regime di Ezio
ammise che, a causa della riduzione del gettito fiscale, lo stato non
poteva più «provvedere adeguatamente a una questione ... sulla quale si
fonda la piena sicurezza di tutti» per cui era costretto ad introdurre
nuove tasse per la «necessità assoluta di predisporre la forza di un
numeroso esercito per ... ovviare alla triste situazione in cui versa lo
stato». Secondo Heather, l'Impero dovette ridurre gli effettivi
dell'esercito perché impossibilitato a pagarli.¹¹⁷

Contenuta la minaccia vandala, Ezio poté quindi rivolgere la sua attenzione
a settentrione, dove concesse ai Burgundi superstiti di insediarsi
all'interno del limes tra Saona e Rodano, nella regione chiamata Sapuia,
fondando un nuovo regno burgundo alleato che potesse controllare la
crescente minaccia degli Unni (443).¹¹⁸ Nel 442, decise di riportare
l'ordine in Armorica, infestata dai ribelli, permettendo agli Alani di re
Goar di insediarsi nella regione.¹¹⁹ Nel 440 insediò alcuni Alani guidati
da Sambida nei pressi di Valence, nella valle del Rodano.¹²⁰ Questi
stanziamenti di barbari foederati, che avevano l'incarico di tenere a bada
i ribelli e difendere le frontiere da altri barbari, generarono le proteste
dei proprietari terrieri gallici, molti dei quali furono espropriati dei
loro possedimenti da questi gruppi di foederati.¹²¹ Secondo Halsall, «a
questo punto, sembra che la politica imperiale in Gallia prevedesse un
ritiro della frontiera dalla ... Loira alle... Alpi, con gruppi di federati
insediati lungo quella frontiera affinché aiutassero a difenderla», mentre
i resti dell'esercito romano in Gallia avrebbero tentato di restaurare
l'effettiva autorità romana in Gallia Ulteriore (settentrionale).¹²²

La minaccia unna gli impedì però di inviare truppe consistenti in Spagna,
dove la partenza dei Vandali e Alani alla volta dell'Africa aveva permesso
all'Impero di recuperare le province da essi occupate in Spagna, province
che rimanevano comunque minacciate dagli Svevi stanziatisi nella Hispania
nord-occidentale. Quando così nel 438 salì sul trono svevo il re Rechila,
questi avviò delle campagne espansionistiche ai danni dell'Impero: con Ezio
impegnato a sventare l'invasione vandalica della Sicilia, gli Svevi
poterono così occupare Merida (capoluogo della Lusitania) nel 439, e
successivamente Siviglia e le province della Betica e della Cartaginense
(441).¹²³ L'unica provincia ispanica ancora rimasta sotto il controllo di
Roma era la Tarraconense, che tuttavia era infestata dai separatisti
Bagaudi. Ezio, dopo il trattato del 442, fece piccoli tentativi per
recuperare le province perdute agli Svevi e a sconfiggere i Bagaudi,
inviando in Spagna i comandanti Astirio (441), Merobaude (443) e Vito
(446). Se i primi due tentarono di recuperare perlomeno la Tarraconense ai
Bagaudi, Vito, più ambizioso, condusse l'esercito romano-visigoto contro
gli Svevi, ma fu da essi annientato.¹²⁴ Questo fallimento era attribuibile
almeno in parte al fatto che Ezio non poteva concentrare tutte le sue forze
nella lotta contro gli Svevi vista la minaccia unna.¹²⁵

L'invasione degli Unni (440-452)

Alla fine degli anni 430, alla morte del re unno Rua, succedettero i nipoti
Bleda e Attila. Attila, un principe unno dalle grandi ambizioni, in breve
si sbarazzò del fratello, unificò le tribù unne e si fece riconoscere quale
unico sovrano (445). Nel 441-442 attaccò l'Impero d'Oriente, costringendolo
a richiamare la flotta che doveva recuperare Cartagine per l'Occidente, e a
pagare un forte tributo. Teodosio II, tuttavia, dopo aver rafforzato
l'esercito, smise di pagare il tributo ad Attila, convinto che i successi
di Attila del 441-442 fossero dovuti al fatto che i Balcani in quel momento
erano sguarniti di truppe a causa della spedizione contro i Vandali, e
ritenendo che con i Balcani non sguarniti sarebbe riuscito a respingere le
invasioni del re unno.

Nel 447, di fronte al rifiuto di Teodosio di pagargli il tributo, Attila
invase di nuovo l'Impero d'Oriente, devastando gran parte dei territori
illirici tra il mar Nero e il mar Mediterraneo e infliggendo due gravi
sconfitte a ben due eserciti campali romano-orientali. Non riuscì tuttavia
a espugnare Costantinopoli, le cui formidabili fortificazioni erano state
da poco riparate dopo un grave terremoto che le aveva danneggiate. Teodosio
fu però costretto a evacuare una striscia di territorio a sud del Danubio
larga cinque giorni di viaggio e a pagare agli Unni un tributo annuale di
2.100 libbre d'oro.

Onoria, sorella di Valentiniano, nella primavera del 450 aveva inviato al
re degli Unni una richiesta d'aiuto, insieme al proprio anello, perché
voleva sottrarsi all'obbligo di fidanzamento con un senatore: la sua non
era una proposta di matrimonio, ma Attila interpretò il messaggio in questo
senso, ed accettò pretendendo in dote metà dell'Impero d'Occidente.¹²⁶
Quando Valentiniano scoprì l'intrigo, fu solo l'intervento della madre
Galla Placidia a convincerlo a mandare in esilio, piuttosto che ad uccidere
Onoria, e ad inviare un messaggio ad Attila, in cui disconosceva
assolutamente la legittimità della presunta proposta matrimoniale. Attila,
per nulla persuaso, inviò un'ambasciata a Ravenna per affermare che Onoria
non aveva alcuna colpa, che la proposta era valida dal punto di vista
legale e che sarebbe venuto per esigere ciò che era un suo diritto.

Forte di un esercito che si diceva contasse 500.000 uomini, Attila
attraversò la Gallia settentrionale provocando morte e distruzione.¹²⁷
Conquistò molte delle grandi città europee, tra cui Reims, Strasburgo,
Treviri, Colonia, ma fu sconfitto contro le armate dei Visigoti e dei
Burgundi comandati dal generale Ezio nella Battaglia dei Campi
Catalaunici.¹²⁸

Nel 452, Attila, ancora sotto gli effetti della pesante sconfitta, ma per
nulla piegato, invase l'Italia, forse per reclamare ancora le nozze con
Onoria, saccheggiando e distruggendo Aquileia, Milano e altre città. Famoso
è rimasto il modo singolare con cui affermò la propria superiorità su Roma:
nel palazzo reale di Milano c'era un dipinto in cui erano raffigurati i
Cesari seduti in trono e ai loro piedi i principi sciti; Attila, colpito
dal dipinto, lo fece modificare: i Cesari vennero raffigurati nell'atto di
vuotare supplici borse d'oro davanti al trono dello stesso Attila.¹²⁹ Il
suo esercito era però decimato da fame e malattie, giacché in Italia
stavano infuriando il colera e la malaria, mentre la Pianura Padana,
devastata, non era in grado di dar sostentamento all'orda barbarica;
inoltre l'Impero d'Oriente aveva inviato aiuti militari a Ezio contro gli
Unni.¹³⁰ Attila, a sua volta debilitato e temendo l'arrivo di aiuti
dall'Impero d'Oriente, accettò la tregua propostagli da un'ambasceria di
Valentiniano III, guidata dal Papa Leone I che gli andò incontro presso il
Mincio. La «favola che è stata rappresentata dalla matita di Raffaello e
dallo scalpello di Algardi» (come l'ha chiamata Edward Gibbon) di Prospero
d'Aquitania asserisce che il papa, aiutato da Pietro apostolo e Paolo di
Tarso, lo convinse a girare al largo dalla città. In realtà, furono i
problemi logistici come le malattie e carenza di cibo che avevano colpito
il suo esercito a spingere le orde di Attila a ritirarsi, non certo
l'intervento del Pontefice.¹³¹ Ritiratosi nei suoi domini pannonici, Attila
morì nel 453 mentre stava preparando una nuova invasione dell'Impero.

La fine di Ezio e Valentiniano (453-455)

Nel settembre del 454 Ezio era all'apice della sua potenza, tanto da
pensare forse alla successione imperiale per il figlio Gaudenzio, tramite
il matrimonio di questi con la sorella dell'Imperatore, Galla Placidia. Il
praefectus praetorii Petronio Massimo ed il primicerius sacri cubiculi
Eraclio istigarono quindi l'imperatore Valentiniano paventandogli che Ezio
si preparasse presto a deporlo.¹³² In un eccesso d'ira, Valentiniano III
pugnalò mortalmente Ezio durante un'udienza.¹³²

Pochi mesi più tardi, la breve alleanza politica tra Valentiniano, Eraclio
e Petronio Massimo, quest'ultimo irritato di non aver preso il posto che
era stato di Ezio, si ruppe.¹³² Il 16 marzo 455, due legionari di Ezio
appartenenti alla guardia del corpo dell'Imperatore, istigati da Petronio,
vendicarono l'omicidio del loro comandante assassinando Valentiniano ed il
suo potente ministro Eraclio a Roma, mentre si recava in Campo Marzio: con
la morte di Valentiniano si estingueva la dinastia teodosiano-valentiniana
in Occidente.¹³²

Conseguenze dell'invasione unna

La migrazione degli Unni nella grande pianura ungherese aveva causato una
nuova ondata di invasioni barbariche da parte di numerose popolazioni
barbariche, che, non respinti dalle armate romane, si stanziarono in
territorio imperiale, contribuendo alla caduta finale dell'Impero in
Occidente e portando alla formazione di regni romano-barbarici.

Il contributo degli Unni nelle invasioni barbariche si può dividere in tre
fasi:¹³³

- gli Unni, migrando verso la pianura ungherese, spingono numerose
  popolazioni barbariche a invadere l'Impero (376-408).
- gli Unni, una volta terminata la migrazione, aiutano l'Impero a
  combattere i gruppi barbari entrati all'interno dell'Impero (410-439).
- gli Unni, sotto Attila, diventano nemici dell'Impero, e invadono dapprima
  l'Impero d'Oriente e poi quello d'Occidente (440-452).

Inizialmente negli anni 370, mentre la maggior parte degli Unni era ancora
concentrata a nord del Mar Nero, alcune bande isolate saccheggiatrici di
Unni attaccarono i Visigoti a nord del Danubio, spingendoli a chiedere
ospitalità all'Imperatore Valente. I Visigoti, suddivisi in due gruppi
(Tervingi e Grutungi), furono ammessi in territorio romano-orientale, ma in
seguito a maltrattamenti, si rivoltarono e inflissero una grave sconfitta
all'Impero d'Oriente nella Battaglia di Adrianopoli (378). Con il foedus
del 382, ottennero di stanziarsi nell'Illirico orientale come foederati
dell'Impero, con l'obbligo di fornire truppe mercenarie all'Imperatore
Teodosio I. Rivoltatisi una seconda volta nel 395 sotto Alarico I, i
Visigoti si spostarono in Occidente, venendo in un primo momento respinti
(402 e 403) dal generale Stilicone; dopo l'assassinio di questi nel 408, i
Visigoti invasero di nuovo l'Italia, saccheggiando Roma nel 410 e
spostandosi poi, sotto re Ataulfo, in Gallia. Sconfitti dal generale romano
Flavio Costanzo nel 415, i Visigoti accettarono di combattere per l'Impero
in Spagna contro gli invasori del Reno, ottenendo in cambio il possesso
della Gallia Aquitania come foederati dell'Impero (418).

Se la prima "crisi" provocata dagli Unni portò solo i Visigoti ad invadere
l'Impero, lo spostamento degli Unni dal nord del Mar Nero alla grande
pianura ungherese, avvenuta agli inizi del V secolo, portò a una "crisi"
ben più grave: tra il 405 e il 408 l'Impero fu invaso dagli Unni di Uldino,
dai Goti di Radagaiso (405) e da Vandali, Alani, Svevi (406) e Burgundi
(409), spinti all'interno dell'Impero dalla migrazione unna. Se i Goti di
Radagaiso, che invasero l'Italia, e gli Unni di Uldino, che colpirono
l'Impero d'Oriente, furono respinti, Vandali, Alani e Svevi, varcato il
Reno il 31 dicembre 406, non uscirono più dall'Impero, stanziandosi in
Spagna nel 409 dopo aver devastato la Gallia per circa tre anni. I Vandali
e gli Alani si trasferirono poi in Africa nel 429, espugnando Cartagine
dieci anni dopo (439). Da Cartagine, esercitando la pirateria, si
impossessarono poi di Sicilia, Sardegna, Corsica e Baleari, saccheggiando
persino Roma nel 455. Nel frattempo nella zona intorno al Reno si erano
stanziati Franchi e Burgundi, mentre l'Armorica e la Britannia si erano
rese indipendenti dall'Impero, anche se poi l'Armorica fu precariamente
recuperata.

Dopo aver provocato indirettamente le crisi del 376-382 e del 405-408, gli
Unni, ormai stanziati stabilmente in Ungheria, paradossalmente, oltre ad
arrestare il flusso migratorio ai danni dell'Impero, in quanto volendo dei
sudditi da sfruttare, impedirono ogni migrazione da parte delle popolazioni
sottomesse, aiutarono l'Impero d'Occidente a combattere i gruppi invasori:
nel 410 alcuni mercenari unni furono inviati ad Onorio per sostenerlo
contro Alarico, mentre Ezio dal 436 al 439 impiegò mercenari unni per
sconfiggere in Gallia Burgundi, Bagaudi e Visigoti; poiché però nessuna
delle minacce esterne fu annientata definitivamente nemmeno con il sostegno
degli Unni, questo aiuto compensò solo minimamente gli effetti nefasti
provocati dalle invasioni del 376-382 e del 405-408.¹³⁴

Sotto Attila, poi, gli Unni divennero una grande minaccia per l'Impero,
distogliendolo dalla lotta contro gli invasori penetrati all'interno
dell'Impero nel 376-382 e nel 405-408, che in questo modo ne approfittarono
per espandere ulteriormente la propria influenza.¹³⁵ Per esempio, le
campagne balcaniche di Attila impedirono all'Impero d'Oriente di aiutare
l'Impero d'Occidente in Africa contro i Vandali, e la flotta
romano-orientale di 1100 navi che era stata inviata in Sicilia per
riconquistare Cartagine fu richiamata precitosamente perché Attila
minacciava di conquistare persino Costantinopoli (442). Anche la Britannia,
abbandonata definitivamente dai Romani attorno al 407-409, fu invasa,
attorno alla metà del secolo da genti germaniche (Sassoni, Angli e Juti)
che dettero vita a molte piccole entità territoriali autonome (Sussex,
Anglia orientale, Kent ecc.), spesso in lotta fra di loro. Il generale Ezio
nel 446 ricevette un disperato appello dai romano-britanni contro i nuovi
invasori; Ezio, non potendo distogliere forze dalla frontiera confinante
con l'Impero unno, declinò la richiesta. Ezio dovette rinunciare anche a
inviare forze consistenti in Spagna contro gli Svevi, che, sotto re
Rechila, avevano sottomesso quasi interamente la Spagna romana, ad
eccezione della Tarraconense.

L'Impero romano d'Occidente dovette così rinunciare al gettito fiscale
della Spagna e soprattutto dell'Africa, con conseguenti minori risorse a
disposizione per mantenere un esercito efficiente da utilizzare contro i
Barbari. Man mano che le entrate fiscali diminuivano a causa delle
invasioni, l'esercito romano si indeboliva sempre di più, agevolando un
ulteriore espansione a scapito dei Romani da parte degli invasori. Nel 452
l'Impero d'Occidente aveva perso la Britannia, una parte della Gallia
sud-occidentale ceduta ai Visigoti e una parte della Gallia sud-orientale
ceduta ai Burgundi, quasi tutta la Spagna passata agli Svevi e le più
prospere province dell'Africa, occupate dai Vandali; le province residue
erano o infestate dai ribelli separatisti bagaudi o devastate dalle guerre
del decennio precedente (ad esempio le campagne di Attila in Gallia e in
Italia) e dunque non potevano più fornire un gettito fiscale paragonabile a
quello precedente alle invasioni.¹³⁶ Si può concludere che gli Unni
contribuirono alla caduta dell'Impero romano d'Occidente, non tanto
direttamente (con le campagne di Attila), quanto indirettamente, giacché,
causando la migrazione di Vandali, Visigoti, Burgundi e altre popolazioni
all'interno dell'Impero, avevano danneggiato l'Impero romano d'Occidente
molto più delle stesse campagne militari di Attila.

Saccheggio vandalo di Roma (455)

La morte di Valentiniano III vide l'estinzione della linea diretta dei
discendenti di Teodosio. Per quanto flebile mancò quindi anche il sostegno
del concetto dinastico e della sua continuità. Il successore Petronio
Massimo, la cui mano stava dietro la morte di Valentiniano III e che ne
aveva rapidamente sposato la vedova, restò imperatore per circa due mesi,
dal 17 marzo al 31 maggio 455. La notizia dello sbarco di Genserico e dei
suoi vandali ad Ostia provocò una sommossa della popolazione romana e la
lapidazione dell'Imperatore che stava tentando la fuga.¹³²

Genserico e la sua orda marciarono su Roma che, senza nemmeno tentare di
difendersi, capitolò il 2 giugno 455.¹³² Genserico promise a Papa Leone I
che sarebbe stata rispettata l'integrità fisica dei cittadini, che il
saccheggio avrebbe avuto una durata massima di quindici giorni e che non vi
sarebbero stati incendi. I Vandali asportarono l'asportabile e il
trasportabile fra le ricchezze e le opere d'arte rapinate in città; non
contento, il sovrano barbaro trascinò come ostaggi in Africa anche numerosi
personaggi eminenti per ottenerne il riscatto.¹³⁷

Fra i prigionieri vi furono l'Imperatrice Licinia Eudossia e le figlie
Placidia ed Eudocia. Si disse che Licinia Eudossia avesse lei stessa
chiamato Genserico per vendicare l'assassinio del primo marito, mentre la
figlia Eudocia sarebbe stata promessa in sposa ad Unerico, figlio di
Genserico, con cui effettivamente si unì in matrimonio in terra
d'Africa.¹³² Genserico successivamente occupò le province africane ancora
in mano all'Impero occidentale, oltre alla Sicilia, Sardegna, Corsica,
Isole Baleari.

Gli ultimi imperatori (455-475)

Avito e Maggioriano (455-461)

Alla morte di Petronio Massimo salì al potere Avito, un gallo-romano di
classe alto - senatoria nominato magister militum da Petronio, acclamato
imperatore ad Arelate con il sostegno militare dei Visigoti e che, entrato
a Roma, riuscì ad ottenere il riconoscimento da parte dell'esercito romano
d'Italia grazie all'imponente esercito visigoto.¹³⁸ Avito era intenzionato
a intraprendere un'azione contro gli Svevi, i quali minacciavano la
Tarraconense: inviò dunque in Spagna i Visigoti, i quali, però, se
riuscirono ad annientare gli Svevi, saccheggiarono il territorio ispanico e
se ne impadronirono a scapito dei Romani. Nel frattempo, condusse una
campagna in Pannonia contro gli Ostrogoti nell'autunno del 455 riuscendo a
ricondurli all'obbedienza, almeno nominale, mentre il suo generale Ricimero
riusciva a respingere le incursioni piratesche dei Vandali in Sicilia e in
Italia meridionale.¹³⁹ Il regno di Avito durò però solo poco più di un
anno: inviso alla classe dirigente romana e all'esercito d'Italia per la
sua gallica estraneità, contro Avito si rivoltarono i generali
dell'esercito italico Ricimero, nipote del re visigoto Vallia, e
Maggioriano, che, approfittando dell'assenza dei Visigoti, partiti per la
Spagna per combattere gli Svevi, lo sconfissero presso Piacenza nel 456 e
lo deposero.¹⁴⁰ Il vuoto di potere creatosi alimentò le tensioni
separatiste nei vari regni barbarici che si stavano formando.

Dopo un periodo di interregno durato più di diciotto mesi perché, prima di
procedere alla nomina di un nuovo Imperatore, si intendeva attendere
l'assenso dell'Imperatore d'Oriente, che poi non arrivò, venne nominato
imperatore, quindi, Maggioriano che, appoggiato dal Senato, si impegnò per
quattro anni in un'attenta e decisa azione di riforma politica,
amministrativa e giuridica, cercando di eliminare gli abusi e impedire la
distruzione degli antichi monumenti per impiegarne i materiali per
l'edificazione di nuovi edifici.¹⁴¹

Uno dei primi compiti che il nuovo imperatore si trovò ad affrontare fu
quello di consolidare il dominio sull'Italia e riprendere il controllo
della Gallia, che gli si era ribellata dopo la morte dell'imperatore
gallo-romano Avito; i tentativi di riconquista della Hispania e dell'Africa
erano progetti in là nel futuro. Per prima cosa assicurò la sicurezza
dell'Italia, sconfiggendo nell'estate del 458 un gruppo di Vandali sbarcato
in Campania.¹⁴² In vista di una spedizione in Gallia, rinforzò l'esercito,
assoldando un forte contingente di mercenari barbari comprendenti Gepidi,
Ostrogoti, Rugi, Burgundi, Unni, Bastarni, Suebi, Sciti e Alani,¹⁴³ oltre a
riorganizzare due flotte, probabilmente quelle di Miseno e Ravenna, non
intendendo sottovalutare la potenza militare della flotta vandala.¹⁴⁴

Nel tardo 458 Maggioriano portò il suo esercito, rafforzato dal contingente
di barbari,¹⁴⁵ in Gallia, scacciando i Visigoti di Teodorico II da Arelate,
costringendoli a ritornare nella condizione di foederati e di riconsegnare
la diocesi di Spagna, che Teodorico aveva conquistato tre anni prima a nome
di Avito; l'imperatore mise il proprio ex-commilitone Egidio a capo della
provincia, nominandolo magister militum per Gallias e inviò dei messi in
Hispania ad annunciare la propria vittoria sui Visigoti e l'accordo
raggiunto con Teodorico.¹⁴⁶ Con l'aiuto dei suoi nuovi foederati,
Maggioriano penetrò poi nella valle del Rodano, conquistandola sia con la
forza che con la diplomazia:¹⁴⁷ sconfisse infatti i Burgundi e riprese
Lione dopo un assedio, condannando la città a pagare una forte indennità di
guerra, mentre i Bagaudi furono convinti a schierarsi con l'impero.
L'intenzione di Maggioriano era però quella di riconciliarsi con la Gallia,
malgrado la nobiltà gallo-romana avesse preso le parti di Avito:
significativo è il fatto che il genero dell'imperatore gallico, il poeta
Sidonio Apollinare, ottenesse di poter declamare un panegirico
all'imperatore¹⁴⁸ (inizio di gennaio 459); sicuramente molto più efficace
fu la concessione della esenzione dalle tasse alla città di Lione.¹⁴⁹

Maggioriano decise quindi di attaccare l'Africa vandalica. Genserico,
temendo l'invasione romana, cercò di negoziare una pace con Maggioriano, il
quale la rifiutò; il re dei Vandali decise allora di distruggere tutte le
fonti di approvvigionamento nella Mauretania, in quanto riteneva che quello
fosse il luogo dove Maggioriano e il suo esercito sarebbero sbarcati per
invadere l'Africa, e fece fare delle incursioni alla propria flotta nelle
acque vicine alla zona di sbarco.¹⁴⁷ Intanto Maggioriano stava conquistando
la Spagna: mentre Nepoziano e Sunierico sconfiggevano i Suebi a Lucus
Augusti e conquistavano Scallabis in Lusitania, l'imperatore passò da
Caesaraugusta (Saragozza), dove fece un adventus imperiale formale,¹⁵⁰ e
aveva raggiunto la Cartaginense, quando la sua flotta, attraccata a Portus
Illicitanus (vicino Elche), fu distrutta per mano di traditori al soldo dei
Vandali.¹⁵¹ Maggioriano, privato di quella flotta che gli era necessaria
per l'invasione, annullò l'attacco ai Vandali e si mise sulla via del
ritorno: quando ricevette gli ambasciatori di Genserico, accettò di
stipulare la pace, che probabilmente prevedeva il riconoscimento romano
dell'occupazione de facto della Mauretania da parte vandala. Al suo ritorno
in Italia, venne assassinato per ordine di Ricimero nell'agosto 461.¹⁵² La
morte di Maggioriano significò la definitiva perdita a favore dei Vandali
dell'Africa, Sicilia, Sardegna, Corsica e Baleari, nonché della Spagna a
favore dei Visigoti: infatti, dopo il ritiro dalla Spagna di Maggioriano,
nessun altro ufficiale romano è attestato nelle fonti nella penisola
iberica, rendendo evidente che dopo il 460 la Spagna non faceva più - di
fatto - parte dell'Impero.¹⁵³

Ricimero (461-472)

Con la morte di Maggioriano scomparve l'ultimo vero imperatore
dell'Occidente. Ricimero, imparentato con le case reali burgunda e
visigota, divenne il vero arbitro di questa parte dell'Impero, e da quel
momento in poi nominò e depose augusti sulla base delle più impellenti
necessità politiche del momento e del proprio tornaconto personale.

Nel 461, Ricimero elesse come Imperatore fantoccio Libio Severo. Il
magister militum per Gallias Egidio e il comes di Dalmazia Marcellino,
però, essendo fedeli a Maggioriano, si rifiutarono di riconoscere il nuovo
imperatore, un fantoccio di Ricimero; quest'ultimo reagì nominando un nuovo
magister militum per Gallias, il suo sostenitore Agrippino.¹⁵⁴ Agrippino si
rivolse ai Visigoti e col loro aiuto combatté contro Egidio e i suoi
alleati Franchi, condotti dal re Childerico I: per ottenerne il sostegno,
nel 462 Agrippino diede ai Visigoti l'accesso al Mar Mediterraneo,
assegnando loro la città di Narbona, separando di fatto Egidio dal resto
dell'impero.¹⁵⁵ Egidio si trovò a governare uno stato romano autonomo nella
regione attorno a Soissons: la sua indipendenza era accentuata dal fatto
che non riconosceva altra autorità che quella, lontana, dell'Impero Romano
d'Oriente. Dopo Agrippino, Ricimero nominò magister militum per Gallias il
re burgundo Gundioco, marito di sua sorella (463).

Mettendo Burgundi e Visigoti contro Egidio, Ricimero e Severo speravano di
ottenere il controllo sull'ancora potente esercito della Gallia, ma Egidio
continuò a costituire una spina nel fianco di Ricimero, giungendo a
sconfiggere i Visigoti in una battaglia campale di una certa importanza ad
Orléans, nel 463, in cui uccise anche il fratello del re Teodorico II,
Federico. Dopo questa vittoria, Egidio non portò attacchi contro i
Visigoti; è però noto che nel 465 inviò un'ambasciata ai Vandali forse per
cercare il loro aiuto contro le popolazioni barbariche di stanza in Gallia.
Quello stesso anno, però, Egidio morì, forse avvelenato: a succedergli fu
prima il comes Paolo e poi il proprio figlio Siagrio. Il Dominio di
Soissons, l'ultimo baluardo romano nella Gallia settentrionale, cadde solo
nel 486, allorché fu conquistato dai Franchi.

Nel frattempo i Vandali ripresero gli attacchi contro l'Italia meridionale
e la Sicilia: Genserico, intendeva infatti porre sul trono d'Occidente il
romano Olibrio, in quanto imparentato con lui, e tentò di ricattare
l'Impero d'Occidente con incursioni di saccheggio: l'Impero d'Occidente non
disponeva più ormai di una propria flotta per difendersi, e di conseguenza
implorò aiuto all'Impero d'Oriente, che però rifiutò, sia perché non
riconosceva Libio Severo come imperatore legittimo e dunque non intendeva
intervenire in soccorso di ciò che considerava un "usurpatore", sia per
effetto di un trattato di pace firmato con i Vandali nel 462, in cui, in
cambio della neutralità, otteneva la restituzione delle principesse
imperiali.¹⁵⁶

Ricimero si rese conto che l'elevazione a imperatore di Libio Severo era
stata deleteria per l'Impero, perché non solo aveva portato alle rivolte in
Gallia e in Dalmazia dei generali fedeli a Maggioriano, con conseguente
secessione di quelle aree dal centro dell'Impero, ma aveva anche costretto
Ricimero a ulteriori concessioni territoriali ai gruppi barbari lì
stanziati (Burgundi e Visigoti) per ottenerne l'appoggio contro i ribelli;
inoltre, per risollevare le sorti dell'Impero, Ricimero aveva bisogno del
sostegno bellico dell'Impero romano d'Oriente, che però non riconosceva
come legittimo Libio. Ritenendo dunque ormai deleterio mantenere
formalmente al potere Libio Severo, nel 465 Ricimero lo fece uccidere.¹⁵⁷
Seguirono due anni di interregno, durante il quale il controllo dell'Impero
d'Occidente formalmente veniva esercitato dall'Imperatore d'Oriente, Leone
I, in attesa della nomina di un nuovo Imperatore d'Occidente, questa volta
imposto dall'Oriente.

Nel 467 l'imperatore d'Oriente Leone I tentò di risollevare le sorti
dell'impero d'Occidente con una grande azione congiunta in funzione
anti-vandala. Ricimero fu costretto però ad accettare un augusto imposto da
Bisanzio: Antemio. La spedizione congiunta dei due imperi tuttavia fu un
disastro: nel 468 una grande flotta congiunta allestita dai due imperi
venne annientata dai Vandali, che consolidarono il loro dominio su Sicilia,
Sardegna e Baleari, mentre l'Impero d'Oriente, avendo svuotato le casse del
tesoro per l'allestimento della disastrosa spedizione, non poté più aiutare
la metà occidentale.¹⁵⁸ Secondo le congetture di alcuni studiosi, la
sconfitta del 468 fu fatale per l'Impero d'Occidente: se infatti avesse
recuperato l'Africa, oltre ad eliminare la minaccia dei Vandali, avrebbe
recuperato un'importante fonte di entrate, grazie alle quale avrebbe potuto
avere la possibilità di riprendere gradualmente prima la Spagna e
successivamente la Gallia; ora, invece, che la spedizione era fallita,
all'Impero d'Occidente rimaneva solo l'Italia e poco più, regioni che
fornivano troppe poche entrate per poter allestire un grosso esercito in
grado di recuperare i territori perduti o quanto meno in grado di tenere a
bada i barbari.¹⁵⁹

Della disfatta del 468 ne approfittarono i Visigoti del nuovo re Eurico,
asceso al trono nel 466. Nel 469, desideroso di formare un regno
completamente indipendente da Roma, il nuovo re invase le province della
Gallia ancora in mano imperiale: Antemio tentò di fermare l'avanzata del re
visigoto, alleandosi con il re dei bretoni Riotamo, ma questi fu sconfitto
da Eurico nel 470 e cercò rifugio tra i Burgundi.¹⁶⁰ Un anno dopo, nel 471,
l'esercito visigoto riportò una netta vittoria sull'esercito imperiale nei
pressi del Rodano: in questo scontro perse la vita anche uno dei figli di
Antemio, Antemiolo.¹⁶¹ Dopo aver portato quindi i confini del regno
visigoto alla Loira, negli anni successivi conquistarono anche l'Alvernia,
oltre ad espugnare Arelate e Marsiglia (entrambe nel 476).¹⁶² ¹⁶³ Il nuovo
re ottenne significativi successi anche in Hispania, dove occupò Terragona
e la costa mediterranea della penisola iberica (473), che già nel 476
apparteneva interamente ai Visigoti, se si esclude una piccola enclave
sveva.¹⁶⁴

Le sconfitte subite compromisero i rapporti fra Antemio e Ricimero che,
alla testa di due eserciti in massima parte costituiti da barbari (tra cui
gli Eruli e gli Sciri di Odoacre, che si schierarono dalla parte di
Ricimero), si affrontarono alle porte dell'Urbe.¹⁶⁵ Antemio, con l'appoggio
del senato, si asserragliò in città che venne cinta d'assedio da Ricimero e
Anicio Olibrio, augusto imposto, sembra, dal re dei Vandali Genserico.¹⁶⁶
Dopo cinque mesi Roma cadde (472) e per la terza volta dall'inizio del
secolo fu sottoposta a saccheggio.¹⁶⁵ Antemio morì e pochi mesi più tardi
si spensero anche Ricimero e Olibrio.¹⁶⁵

Caduta finale (472-476)

Il candidato di Olibrio e del suo alleato burgundo Gundobado, il comes
domesticorum Glicerio, non venne accettato né da Leone I né dal suo
successore, Zenone, che impose il magister militum di Dalmazia, Giulio
Nepote.¹⁶⁵ Questi si recò a Roma per essere incoronato da un messo
imperiale nel 474 mentre Glicerio, dopo aver rinunciato ad ogni suo diritto
al trono, concluse i suoi giorni come Vescovo nella città di Salona.¹⁶⁵

Osteggiato dal Senato, nel 475 Nepote dovette subire la rivolta di Oreste,
un patrizio romano di Pannonia che una ventina-trentina d'anni prima era
stato anche al servizio di Attila.¹⁶⁷ Oreste riuscì ad imporre come
imperatore suo figlio Romolo Augusto. Il giovane, sotto la guida del padre,
dovette però ben presto fronteggiare una rivolta delle sue truppe
provenienti dall'area danubiana e formate da Eruli, Sciri e Rugi:
reclamavano terre da coltivare in Italia Settentrionale, dove erano
stanziate.¹⁶⁸ Il rifiuto imperiale scatenò una violenta reazione: i barbari
nominarono un soldato, Odoacre, come loro duce. Oreste fu da questi
ripetutamente sconfitto, poi catturato e decapitato, mentre il piccolo
Romolo Augusto, dopo soli dieci mesi di regno, fu privato del titolo
imperiale e confinato a Baia nella villa che era stata di Lucullo con una
rendita di 6.000 pezzi d'oro.¹⁶⁹ ¹⁷⁰ Odoacre ordinò inoltre al senato
romano di inviare un'ambasceria all'Imperatore d'Oriente Zenone:

Zenone ricevette in quello stesso giorno anche un'ambasceria proveniente
dalla Dalmazia e inviata da Giulio Nepote, volta ad ottenere denaro e
soldati dall'Imperatore d'Oriente per riprendersi il trono d'Occidente.
Tuttavia, Zenone declinò ogni richiesta di aiuto a Nepote, riconoscendo
Odoacre come patricius e governatore dell'Italia a nome dell'Imperatore, a
patto che però il barbaro riconoscesse formalmente come Imperatore
d'Occidente Nepote. Giulio Nepote, pur continuando a rivendicare il titolo
di Imperatore d'Occidente, non tornò mai dalla Dalmazia e venne ucciso nel
480 dai suoi stessi uomini; approfittando di ciò, Odoacre invase la
Dalmazia e la sottomise. Acclamato successivamente come re dai popoli
barbari che lo avevano sostenuto, Odoacre divenne, di fatto, sovrano
d'Italia.

Fine dell'Occidente romano (476)

Gli invasori barbari non avevano la deliberata intenzione di provocare la
caduta dell'Impero romano d'Occidente, intendendo unicamente stabilirsi sui
suoi territori e costruire una vantaggiosa alleanza con l'Impero, impedendo
agli altri immigrati barbari di fare lo stesso.¹⁷¹ Capi barbari come
Alarico o Ataulfo (e più tardi, lo stesso Teodorico), non chiedevano altro
che il godimento, per i propri popoli, dei benefici della civiltà romana,
che per essi rappresentava "la civiltà" per antonomasia, l'unica con cui
avessero avuto contatti. Alcuni popoli germanici (Franchi, Visigoti)
avevano già subito da tempo un graduale processo di romanizzazione ed
inviavano i propri figli a combattere nelle armate imperiali dove spesso
raggiunsero, come abbiamo visto, i più alti gradi nell'esercito.

Tuttavia, la loro azione violenta, necessaria per costringere lo stato
romano a concedere loro lo stanziamento all'interno dell'Impero, contribuì
nell'insieme, insieme a fattori interni, alla caduta dell'Impero romano
d'Occidente: i saccheggi provocati dai barbari e l'occupazione di intere
province determinò infatti un consistente calo del gettito fiscale
dell'Impero; infatti, la produzione agricola costituiva una percentuale non
inferiore all'80% del PIL dell'Impero, con il risultato che le province
saccheggiate dai Barbari, con i campi devastati, non erano più in grado di
versare le tasse ai livelli di prima; si ritiene che il gettito fiscale
delle province più devastate dalle incursioni diminuì dei 6/7.¹⁷² Inoltre,
le province completamente perdute non versavano più tasse all'Impero,
provocando un ulteriore diminuzione del gettito fiscale. Nonostante il
tentativo di imporre nuove tasse in modo da migliorare il bilancio, intorno
al 450 l'Impero aveva perso circa il 50% della sua base tassabile, e, a
causa della costante diminuzione del gettito fiscale, l'esercito romano era
diventato pressoché impotente di fronte ai gruppi immigrati.¹⁷³

Va inoltre detto che, a differenza che in Oriente, dove l'Imperatore Leone
I era riuscito a sbarazzarsi dei generalissimi di origine germanica che
intendevano regnare da dietro le quinte in sua vece (ci si riferisce in
particolare ad Aspar), in Occidente l'Imperatore aveva perso ogni autorità
a vantaggio dei generali di origine barbarica, che alla fine, con Odoacre,
decisero che si poteva anche fare a meno di un imperatore. Se l'Imperatore
d'Occidente fosse riuscito a preservare la sua effettiva autorità, non è da
escludere che l'Impero d'Occidente sarebbe riuscito a sopravvivere, magari
limitato alla sola Italia; in occidente invece l'Imperatore aveva perso
ogni potere a vantaggio dei capi dell'esercito di origine barbarica, come
Ricimero e Gundobaldo. Odoacre non fece che legalizzare una situazione di
fatto, cioè l'inutilità effettiva della figura dell'Imperatore, ormai solo
un fantoccio nelle mani dei generali romani di origine germanica. Più che
una caduta, la fine dell'Impero, almeno in Italia, può essere interpretata
come un cambio interno di regime in cui si poneva fine a un'istituzione
ormai superata e che aveva perso ogni potere effettivo, a vantaggio dei
comandanti romano-barbarici, i quali ritenevano ormai la figura
dell'Imperatore un insignificante fantoccio di cui si poteva fare persino a
meno.

Economia e finanze

Alla crisi non solo politica, ma anche finanziaria ed economica del III
secolo, (vedasi: Crisi del III secolo) fece seguito, fin da epoca
tetrarchica, una moderata ripresa delle attività produttive che però
interessò principalmente la parte orientale dell'Impero. Vari fattori
contribuirono a frenare in occidente questa congiuntura economica
favorevole, la quale riuscì a presentare una certa consistenza solo in un
ristretto numero di aree: Cartagine con l'Africa Proconsolare e Byzacena,
parte della Gallia ed alcune zone dell'Italia Annonaria (Italia
Settentrionale). Negli anni in cui si iniziò a conformare l'Impero Romano
d'Occidente (395 - 400 circa), la sua economia aveva assunto già da tempo
delle particolari connotazioni che potrebbero qui trovare la seguente
sintesi:

- preponderanza assoluta delle attività agropecuarie (agricoltura ed
  allevamento) su quelle industriali e mercantili. Questo fenomeno, tipico
  di tutte le economie pre-capitaliste era in Oriente molto meno
  accentuato;
- abnorme sviluppo del latifondo con impiego su larga scala di manodopera
  servile non sempre di facile reperibilità (nonostante le riforme di
  Diocleziano tese a vincolarla alla terra). Nel contempo iniziò a
  manifestarsi una progressiva scomparsa delle piccole e medie unità
  produttive ed un graduale spopolamento di numerose province;
- "nazionalizzazione" di talune importanti industrie manifatturiere che
  provocò la crisi di alcuni settori produttivi. Questa politica economica
  fu intrapresa un secolo prima dall'imperatore Diocleziano e mirava ad
  assicurare una maggiore forma di controllo da parte dello Stato ed una
  maggiore razionalizzazione degli approvvigionamenti e delle forniture per
  l'esercito. Il processo interessò soprattutto due fra le più fiorenti
  attività industriali dell'occidente europeo: quella tessile e quella
  legata alle armi ed agli equipaggiamenti militari;
- stagnazione quasi generalizzata delle attività commerciali, che
  contrastava con una ben maggiore vivacità dei traffici nella parte
  orientale dell'Impero. Quest'ultima poteva vantare tradizioni mercantili
  più antiche le quali poggiavano su uno sviluppo urbano più accentuato che
  in occidente.

Non va dimenticato che la pressione fiscale, dall'epoca dioclezianea in
poi, si andò incessantemente incrementando per poter sostenere i costi di
mantenimento, sempre più elevati, di un esercito ormai quasi interamente
formato da mercenari¹⁷⁴ e di un apparato burocratico sviluppatosi a
dismisura (in quanto al governo servivano sempre più controllori che
combattessero l'evasione fiscale ed applicassero le leggi nella vastità
dell'Impero). L'aumento della pressione fiscale divenne ben presto
intollerabile¹⁷⁵ per le popolazioni meno agiate, mentre i ricchi contavano
su appoggi e sulla corruzione; chi ne pagò il costo furono il ceto medio
(piccoli proprietari terrieri, artigiani, trasportatori, mercanti) e gli
amministratori locali (decurioni), tenuti a rispondere in proprio della
quota di tasse fissata dallo Stato (indizione) a carico della comunità per
evitare l'evasione fiscale. Le cariche pubbliche, che in precedenza erano
ambite, significavano nel Tardo Impero gravami e rovina. Per arrestare la
fuga dal decurionato, dalle professioni e dalle campagne, che divenne
generale proprio con l'inasprimento della pressione fiscale tra il III ed
il IV secolo d.C., lo Stato vincolò ciascun lavoratore e i suoi discendenti
al lavoro svolto fino ad allora,¹⁷⁶ vietando l'abbandono del posto occupato
(fenomeno delle "professioni coatte", che nelle campagne finirà per dare
avvio, attraverso il colonato, a quella che nel Medioevo verrà chiamata
"servitù della gleba").

Quando le popolazioni germaniche occuparono i territori dell'Impero
d'Occidente, si trovarono di fronte una società profondamente divisa tra
una minoranza di privilegiati e una massa di povera gente. È comprensibile,
a questo punto, che molti considerassero l'arrivo dei barbari non tanto una
minaccia, quanto una liberazione da uno Stato sempre più invadente e
prepotente (soprusi dell'esercito e della burocrazia), che aveva perso ogni
consenso presso la popolazione più povera,¹⁷⁷ una parte della quale,
esasperata dalle guerre e dagli eccessi della tassazione, si diede persino
al brigantaggio (in Gallia i contadini ribelli furono detti bagaudi, in
Africa nacque il movimento dei circoncellioni).

L'inizio di una crisi economica generalizzata in Occidente si produsse
tuttavia solo dopo il 410, durante il Regno di Onorio, a causa degli
effetti devastanti degli attacchi dei Germani e del conseguente
rallentamento della produzione.¹⁷⁸ Con Valentiniano III (425 - 455) la
situazione divenne sempre più insostenibile. I saccheggi provocati dai
barbari e l'occupazione di intere province determinò infatti un consistente
calo del gettito fiscale dell'Impero; infatti, la produzione agricola
costituiva una percentuale non inferiore all'80% del PIL dell'Impero, con
il risultato che le province saccheggiate dai Barbari, con i campi
devastati, non erano più in grado di versare le tasse ai livelli di prima;
si ritiene che il gettito fiscale delle province più devastate dalle
incursioni diminuì dei 6/7.¹⁷⁹ Inoltre, le province completamente perdute
non versavano più tasse all'Impero, provocando un ulteriore diminuzione del
gettito fiscale.

Poiché gran parte del bilancio dello stato serviva a mantenere l'esercito,
una diminuzione consistente del gettito fiscale determinò un
ridimensionamento dell'esercito: si stima che la lotta contro gli invasori
germanici nel periodo tra il 395 e il 420 abbia portato all'annientamento
del 47,5% circa dei reggimenti comitatensi occidentali, perdite che
dovettero essere colmate principalmente con la promozione a comitatensi di
numerose truppe di frontiera, più che con il reclutamento di nuove leve di
soldati di prima classe, probabilmente a causa della diminuzione del
gettito fiscale. Cosicché, nonostante l'esercito campale occidentale nel
420 fosse addirittura più grande numericamente rispetto al 395 (181
reggimenti contro i 160 ca. del 395), era in realtà più debole perché il
numero dei reggimenti di "veri" comitatensi (escludendo quindi gli
pseudocomitatenses) era calato da 160 a 120.⁹³

La situazione subì un ulteriore peggioramento con la conquista vandalica
del Nordafrica: la perdita di province così prospere (e del loro gettito
fiscale) fu un duro colpo per l'Impero romano d'Occidente, che trovatosi
per questo motivo in serie difficoltà economiche fu costretto a revocare
tutti i benefici fiscali di cui godevano le classi possidenti e a revocare
tutti i decreti di esenzione o di riduzione fiscale emanati in
precedenza.¹⁸⁰ Questo tentativo di taglio delle spese e di massimizzazione
delle entrate non si rivelò però sufficiente a colmare le perdite subite,
cosicché, come si ammette in un decreto del 444, lo stato non era più in
grado di mantenere un grosso esercito.¹⁸¹ Nonostante il tentativo di
imporre nuove tasse in modo da migliorare il bilancio, intorno al 450
l'Impero aveva perso circa il 50% della sua base tassabile, e, a causa
della costante diminuzione del gettito fiscale, l'esercito romano era
diventato pressoché impotente di fronte ai gruppi immigrati.¹⁸²

Va infine segnalata l'irrazionalità con cui molto spesso si gestiva
all'epoca il denaro pubblico: alla fine del IV secolo e agli inizi del V lo
Stato doveva farsi ancora carico, con ripartizioni gratuite di frumento e
di altri generi di prima necessità, di un consistente numero di indigenti,
sfaccendati e altri soggetti che conducevano un'esistenza parassitaria.
Questo fenomeno, nato in tarda età repubblicana, supponeva un onere non
indifferente per le esauste arche pubbliche del tempo. Indicativo a questo
proposito è il caso della città di Roma che annoverava fra la sua
popolazione residente, nel 367, ben 317.000 aventi diritto a questa forma
di mantenimento. È questa una cifra enorme soprattutto se si considera che
la popolazione totale di Roma si aggirava sulle 800.000-1.000.000 di unità
e che quella dell'Italia (con Sicilia e Sardegna) ruotava attorno ai 6,5
milioni di abitanti. Questa costante emorragia di denaro pubblico, oltre a
costituire un pesante gravame per il Tesoro, sottraeva risorse umane e
finanziarie allo sviluppo della città di Roma e d'Italia ed alla difesa
dell'Europa e dell'Africa romane.

Cultura, arte e pensiero

Rinascimento d'Occidente

A partire dagli ultimi decenni del IV secolo e fino alla deposizione di
Romolo Augusto da parte di Odoacre, ed oltre, l'occidente è percorso da
fermenti culturali, artistici, religiosi e filosofici che dettero vita a un
vero e proprio rinascimento del pensiero romano di espressione latina, che
nel secolo e mezzo precedente era stato messo un po' in ombra da quello di
lingua greca. Alcuni storici lo definiscono rinascimento teodosiano (o
costantiniano-teodosiano), ma c'è chi preferisce definirlo tardo-antico
perché non circoscritto al regno di questo imperatore, dilatandosi con il
suo ultimo protagonista, il filosofo Severino Boezio, oltre le soglie del
VI secolo.

Pensatori e letterati

Alla fine del IV secolo, e per molti secoli a venire, Roma era ancora un
prestigioso punto di riferimento ideale non solo per l'Occidente, ma anche
per l'Oriente. Si ha quasi l'impressione che la sua perdita di importanza
politica, definitivamente sancita già in epoca tetrarchica, le avesse quasi
assicurato un ruolo di simbolo sovranazionale di Impero al tramonto. Fu
allora che venne forgiato il mito di Roma. Scrive a tale proposito un
celebre storico: «Il mito di Roma, che avrebbe assillato gli uomini del
medioevo e del Rinascimento - Roma aterna, Roma concepita come l'apogeo
naturale della civiltà destinato a perpetuarsi per sempre - non fu creata
dai sudditi dell'Impero romano classico, fu ereditato direttamente dal
patriottismo tenace del mondo latino della fine del IV secolo».¹⁸³

Alcuni grandi uomini di cultura di origine greco-orientale sentirono questo
richiamo e scelsero il latino come lingua di comunicazione. È il caso dello
storico greco-siriano Ammiano Marcellino, che decise, dopo un lungo periodo
di militanza come ufficiale dell'esercito, di trasferirsi a Roma, dove morì
attorno all'anno 400. Nella Città Eterna scrisse il suo capolavoro Rerum
gestarum libri XXXI, pervenutoci in forma incompleta. Quest'opera, serena,
imparziale, vibrante di profonda ammirazione per Roma e la sua missione
civilizzatrice, costituisce un documento di eccezionale interesse, dato il
delicato e tormentato momento storico preso in esame (dal 354 al 378, anno
della battaglia di Adrianopoli).

Anche l'ultimo grande poeta pagano, il greco-egizio Claudiano (nato nel 375
circa), adottò il latino nella maggior parte dei suoi componimenti (la sua
produzione in greco fu senz'altro meno significativa) decidendo di passare
gli ultimi anni della sua breve esistenza a Roma, dove si spense nel 404.
Spirito eclettico ed inquieto, trasse ispirazione, nella sua vasta
produzione tesa a esaltare Roma e il suo Impero, dai grandi classici latini
(Virgilio, Lucano, Ovidio ecc.) e greci (Omero e Callimaco). Fra i
letterati provenienti dalle province occidentali dell'Impero non possiamo
dimenticare il gallo-romano Claudio Rutilio Namaziano, che nel suo breve De
reditu suo (417 circa) rese un vibrante e commosso omaggio alla città di
Roma che egli era stato costretto a lasciare per tornare nella sua terra di
origine, la Gallia.

L'ultimo grande retore pagano che visse ed operò in questa parte
dell'Impero fu il patrizio romano Simmaco spentosi nel 402. Le sue
Epistulae, Orationes e Relationes ci forniscono una preziosa testimonianza
dei profondi legami, ancora esistenti all'epoca, fra l'aristocrazia romana
ed una ancor viva tradizione pagana. Quest'ultima, così ben rappresentata
dalla vigorosa e vibrante prosa di Simmaco, suscitò la violenta reazione
del cristiano Prudenzio che nel suo Contra Symmachum stigmatizzò i culti
pagani del tempo. Prudenzio è uno dei massimi poeti cristiani
dell'antichità. Nato a Calagurris in Spagna, nel 348, si spense attorno al
405, dopo un lungo e travagliato pellegrinaggio fino a Roma. Oltre al già
citato Contra Symmachum, è autore di una serie di componimenti poetici di
natura apologetica o di carattere teologico fra cui una Psychomachia
(Combattimento dell'anima), una Hamartigenia (Genesi del Peccato) ed un
Liber Cathemerinon (Inni da recitarsi giornalmente).

Grande sviluppo ebbe in Occidente, a cavallo fra il IV e V secolo, il
pensiero teologico e filosofico dei padri della chiesa di lingua latina su
cui primeggiano tre grandi personalità: sant'Ambrogio (morto nel 397), san
Girolamo (347-420) e sant'Agostino (354-430).

Il primo, di Treviri, diede uno straordinario impulso al progressivo
affrancamento della Chiesa di Roma dal potere imperiale, grazie anche al
rapporto privilegiato che intrattenne sia con Graziano che con Teodosio I
e, alla morte di quest'ultimo, con il reggente Stilicone. La sua produzione
è molto vasta e comprende scritti di carattere esegetico, ascetico e
dogmatico, oltre a numerosi discorsi, epistole ed inni. Egli fu infatti il
fondatore della innografia in lingua latina di contenuto religioso.

San Girolamo, originario di Stridone, città posta fra la Pannonia e la
Dalmazia, fu uno dei maggiori eruditi del suo tempo. Fu lui a tradurre il
Vecchio Testamento dall'originale ebraico in latino. La sua traduzione, la
celebre Vulgata, diffusissima durante tutta l'età medioevale, fu l'unica ad
essere riconosciuta ufficialmente dalla Chiesa durante il Concilio di
Trento (1545-1563). Girolamo è anche ricordato per il De viris illustribus,
raccolta di notizie, dati biografici, riflessioni sugli autori cristiani
più significativi dei primi quattro secoli dell'era volgare.

Nell'Occidente romano visse ed operò infine sant'Agostino, il filosofo e
teologo che, nella storia del cristianesimo, occupa un posto secondo solo a
quello di San Paolo e fu maestro di San Tommaso d'Aquino e di Giovanni
Calvino.¹⁸⁴ Fu forse la mente più alta espressa dalla letteratura latina¹⁸⁵
e fu «...in grado di costruire una filosofia ineguagliata da qualsiasi
greco contemporaneo».¹⁸⁶

Nativo di Tagaste, in Numidia, Agostino soggiornò per alcuni anni prima a
Roma, poi a Milano, dove ebbe modo di conoscere sant'Ambrogio e ricevere
dalle sue mani il battesimo (387). Tornato in Africa, fu ordinato sacerdote
(391) e nominato successivamente Vescovo di Ippona. In questa città,
assediata dalle orde vandale, Agostino si spense nel 430. Della sua enorme
produzione vanno segnalate le Confessiones, capolavoro indiscusso di tutta
la memorialistica in lingua latina (redatte nel 397 - 398) e la De civitate
Dei nata per difendere i cristiani dalle accuse rivolte ad essi di essere
stati i responsabili del sacco di Roma del 410. L'opera si dilatò nel corso
degli anni (413 - 427) fino ad includere i temi più svariati (filosofia,
diritto, metafisica, ecc.) divenendo una vera e propria Summa Teologica del
grande pensatore africano.

Profondamente influenzato da Agostino fu il sacerdote iberico Orosio
(attivo fino al 420 circa), che gli fu anche amico oltre che compagno di
fede. Orosio scrisse su invito di Agostino le Historiarum adversus paganos
libri septem (418) lungo resoconto storico-teologico che da Adamo giunge
fino all'anno 417 e che si impernia sul concetto di provvidenza, caro al
grande vescovo di Ippona. Subirono la sua influenza anche i galloromani
Giovanni Cassiano (360-435 circa) e Claudiano Mamerto (morto attorno al
475)

Lingue

Nella parte occidentale dell'Impero, a differenza che nell'Oriente romano,
lingua ufficiale e lingua d'uso coincidevano. Il latino si imponeva infatti
in ogni ambito della vita pubblica e privata anche se con modalità
regionali e provinciali non sempre agevolmente documentabili. La
persistenza di alcuni idiomi preromani (di origine soprattutto celta e
fenicia) doveva rivestire ancora una certa importanza nelle zone rurali, ma
nelle realtà urbane era molto più limitata. La stessa conoscenza del greco,
così diffusa un tempo presso il patriziato, si era andata restringendo, nel
corso del IV secolo (o forse ancor prima), agli intellettuali e agli uomini
di cultura (letterati, filosofi ecc.) non senza significative eccezioni. Lo
stesso Agostino infatti, una delle menti più alte del suo tempo, lamentava
la scarsa conoscenza che possedeva della lingua greca. A partire dal 406
circa, l'entrata e lo stanziamento nell'Impero di popolazioni di etnia
prevalentemente germanica ruppe la compattezza linguistica di questa parte
del mondo romano. Pur tuttavia il latino continuò ad essere l'unica lingua
scritta e di cultura della parte occidentale dell'Impero.

Arte

Con il progressivo affermarsi del Cristianesimo ha inizio, a partire dalla
prima metà del IV secolo, la nascita e lo sviluppo di un'arte
paleocristiana che conoscerà il suo massimo rigoglio in Italia e
particolarmente nelle città di Roma, Ravenna e Milano. Questa nuova forma
d'arte troverà la sua espressione più alta nella basilica, tipico edificio
romano di incontro ed aggregazione della cittadinanza, adibito dai
cristiani al culto. Il primo edificio di questo tipo fu, con ogni
probabilità, la basilica di San Pietro a Roma, fatta innalzare da
Costantino I nel terzo decennio del IV secolo ed interamente ricostruita in
età rinascimentale. Sempre del IV secolo a Roma sono le basiliche di San
Paolo fuori le mura, Santa Maria Maggiore, San Giovanni in Laterano e Santa
Sabina. A Ravenna, capitale imperiale dal 402, l'attività edilizia fu
particolarmente intensa durante tutto il V secolo. Le basiliche di San
Giovanni Evangelista (430 circa), di Sant'Agata Maggiore e di Santa Croce
sono di questo periodo, come pure il celebre Mausoleo di Galla Placidia ed
il Battistero degli Ortodossi (451 - 460).

Le decorazioni interne di questi capolavori architettonici ravennati sono
ancora permeate dal severo realismo romano e non risentono delle influenze
dell'arte bizantina (ancora in gestazione) che inizieranno ad essere
percepibili solo in epoca teodoriciana (493 - 526). A Milano, anch'essa
capitale imperiale durante il IV secolo, fu edificata la basilica di San
Lorenzo (IV secolo, ma con alcune parti, come la cappella di San Sisto, del
V secolo) nota per i suoi straordinari mosaici (prima metà del V secolo).
Nelle altre province romano-occidentali l'attività artistica sembra abbia
subito una battuta di arresto nel corso del IV secolo. Di questo periodo
sono due celebrati monumenti della tarda romanità: la basilica di Leptis
Magna, fatta innalzare da Costantino I su un'anteriore struttura del I
secolo e, sempre di età costantiniana, la Porta Nigra di Treviri. Sempre a
Treviri che, non dimentichiamolo, fu anch'essa residenza imperiale fin da
epoca tetrarchica, si può ancor oggi ammirare la Basilica, conosciuta come
"Aula Palatina", poderosa struttura in laterizio del IV secolo.

Religione

La politica di tolleranza e, in molti casi, di aperto sostegno al
Cristianesimo inaugurata dall'imperatore Costantino I si consolidò nel
corso del IV secolo (con un'unica ed effimera battuta di arresto durante il
breve regno di Giuliano). Nel 380 l'imperatore Teodosio I proclamò il
Cristianesimo religione ufficiale dell'Impero nella sua formulazione
nicena. Sia il paganesimo che l'eresia ariana vennero da quel momento
apertamente perseguitati.

Non è facile stabilire la reale consistenza delle comunità cristiane
nell'Impero Romano d'Occidente alla vigilia delle invasioni barbariche, ma
con ogni probabilità queste rappresentavano oltre la metà della popolazione
dei territori che ne facevano parte. Il Cristianesimo era certamente più
diffuso in ambito urbano che rurale e, sotto il profilo territoriale, più
in prossimità del Mediterraneo (Africa, Hispania orientale e meridionale,
Gallia meridionale, Italia, Dalmazia) che nell'Europa Centrale ed
Atlantica.

La popolazione della città di Roma era in maggioranza cristiana, ma parte
dell'aristocrazia senatoria, appoggiata dalle proprie clientele, continuò a
mantenersi fedele, ancora per qualche decennio, ai vecchi culti pagani. La
situazione venne a complicarsi nel corso del V secolo, a seguito dello
stanziamento di molti popoli di etnia germanica e di religione ariana in
gran parte dei territori romano-occidentali. La loro conversione fu in
molti casi lenta e non si poté realizzare pienamente prima della fine del
VII secolo.

Note

[1] Secondo Santo Mazzarino, l'Oriente romano aveva già assorbito nel
  387-388, per volere di Teodosio, la prefettura illirica. Cfr. Santo
  Mazzarino, L'Impero romano, Roma-Bari, Laterza, 1990, vol. 2, p. 739.
  ISBN 88-420-2401-5
[2] Galasso, 1996, p. 135
[3] «...alla metà del V secolo...si può immaginare che il totale della
  popolazione [di Roma] dovesse essere qualcosa di più dei due terzi di un
  milione.» Cit. da Arnold H. M. Jones, Il Tramonto del Mondo Antico, Bari,
  Casa Editrice Giuseppe Laterza & Figli, 1972, CL 20-0462-3, pag. 341-342
  (Titolo dell'opera originale: Arnold H. M. Jones The Decline of the
  Ancient World, Lonmans, Green and Co. Ltd, London 1966)
[4] André Guillou, Régionalisme et Indépendence dans l'Empire Byzantin au
  VIIe Siècle. L'example de l'Exarchat et de la Pentapole d'Italie (Studi
  storici, Fasc. 75 e 76), Roma, Istituto Storico Italiano per il Medio
  Evo, 1969, pp. 69 - 70 e nota
[5] Cornell, Tim, e John Matthews, Atlante del mondo romano, Istituto
  Geografico de Agostini, Novara, 1984, p. 142.
[6] Si calcolano dai 250 ai 500 abitanti per ettaro nelle città fondate dai
  Romani (sfondo verde). La fonte principale (Dalle città dell'Impero
  Romano alle campagne dell'Età Medioevale, i cui riferimenti bibliografici
  sono: reperibili qui) è integrata, per alcune città, da altre fonti
  segnalate nel testo
[7] Tale era la popolazione di Costantinopoli in età teodosiana (379-395).
  Cfr. André Chastagnol, Le Bas-Empire, Parigi, Armand Colin, 1991 (3ª
  ed.), p. 59, ISBN 2-200-32200-3
[8] Ammiano Marcellino, Res Gestae a Fine Corneli Taciti, libri xxxi,
  30.6.1-6.
[9] Le fonti antiche esagerano il numero: Eunapio afferma che erano
  200.000, Ammiano Marcellino parla di moltitudini (Burns, p. 23).
[10] Lenski, p. 342.
[11] Burns, p. 23.
[12] Burns, p. 25.
[13] Ai Goti vennero destinate zone separate della Tracia (Ammiano
  Marcellino, Storie, xxi.4.5).
[14] Heather 2006, pp. 200-211.
[15] Eunapio, fr. 42; Zosimo, iv.20.5-6; Ammiano Marcellino, xxxi.4.10-11.
[16] Burns, p. 24.
[17] MacDowall, p. 45.
[18] A. Hugo. M. Jones, Il Tardo Impero Romano, 284-682 d.c., Milano, Il
  Saggiatore, 1973, Vol. I, p. 201 (Titolo orig: The Later Roman Empire,
  284-602, Oxford, Basil Blackwell and Mott Ltd, 1964 trad. di Eligio
  Petretti
[19] Fioramo G.,(a cura di), Storia delle religioni, Cristianesimo, Dal
  concilio di Nicea a Gregorio Magno, Laterza, Bari, 2005.
[20] André Piganiol, L'Empire Chréetien (325-395), Parigi, Presses
  Universitaires de France, 1972 (II edizione curata e aggiornata da André
  Chastagnol), p. 233
[21] Stephen Williams e Gerald Friell, Teodosio, l'ultima sfida, Genova,
  ECIG, 1999, p. 46, ISBN 88-7545-848-0
[22] Ostrogorsky, Storia dell'Impero bizantino, p. 46.
[23] Heather 2006, p. 237.
[24] Edward Gibbon, Storia della decadenza e caduta dell'Impero romano,
  Torino, Einaudi, 1967, volume 2, p. 1046
[25] Michael Grant, The Fall of Roman Empire, Londra, Weidenfeld &
  Nicolson, 1990, II ed., p. 9, ISBN 0-297-82008-7
[26] Peter Brown, Il Mondo Tardo Antico, Torino, Einaudi, 1974, p. 95
[27] Citaz. da Peter Brown, op. cit., p. 94
[28] Zosimo, V,4; Claudiano, Ruf., II, 4-6.
[29] Heather 2006, pp. 269-270.
[30] Heather 2006, p. 263.
[31] Heather 2006, pp. 263-264.
[32] Zosimo, V,5.
[33] Claudiano, In Rufinum, I, 308sgg.; Zosimo, V,5.
[34] Claudiano, In Ruf., II,101 sgg.
[35] Claudiano, in Ruf, II, 202 sgg.; Zosimo, V,7; Giovanni Antiocheno,
  frammento 190; Filostorgio, XI,3.
[36] Claudiano, de IV cons. Hon 459 sgg.; Claudiano, De bello Get.,
  513-517; Zosimo, V,7.
[37] Zosimo, V,11.
[38] Claudiano, In Eutrop., II, 214-218.
[39] Orosio, VII,36.
[40] Claudiano, De bello Gildonico; Zosimo, V,11; Orosio, VII,36.
[41] Zosimo, V,13-22; Sozomeno, VIII,4.
[42] Halsall, p. 202: «[Stilicone] è stato spesso criticato dagli storici
  innamorati dell'Impero romano per non aver finito Alarico. La sua
  decisione di permettere ad Alarico di ritirarsi in Pannonia ha più senso
  se ipotizziamo che l'esercito di Alarico fosse entrato al servizio di
  Stilicone, e la vittoria di Stilicone fosse meno totale di quanto ci
  vorrebbe far credere Claudiano... Narrando gli eventi del 405, Zosimo
  narra di un accordo tra Stilicone e Alarico; Alarico era chiaramente al
  servizio dell'Impero d'Occidente a questo punto.»
[43] Zosimo, V,26.
[44] Sozomeno, IX,4.
[45] Orosio, VII,37.
[46] Olimpiodoro, frammento 2.
[47] Prospero Tirone, s.a. 406; Zosimo, VI,3.
[48] Zosimo, VI,3.
[49] Zosimo, V,27; Sozomeno, VIII,25 e IX,4.
[50] Zosimo, VI,2.
[51] Zosimo, V,29.
[52] Zosimo, V,31 e V,34-35.
[53] Orosio, VII,38; Filostorgio, XII,2; Namaziano, II,41-60; Jerome,
  Epistola 123.
[54] Giordane, Getica, 115; Orosio, VII,38.
[55] Sozomeno, IX,4; Orosio, VII,38; Filostorgio, XI,3 e XII,1; Giordane,
  Romana, 322.
[56] Zosimo V,32
[57] Zosimo, V,37.
[58] Zosimo, V,35.
[59] Zosimo, VI,4.
[60] Orosio, VII,40.
[61] Zosimo lo chiama Terenzio, ma è probabilmente una corruzione per
  "Geronzio", come hanno sostenuto diversi studiosi.
[62] Sozomeno, IX,12.
[63] Zosimo, Libro VI.
[64] Kulikowski, p. 159.
[65] Heather 2006, p. 258. Secondo Procopio, storico vissuto nel VI secolo,
  i Barbari avrebbero avuto il riconoscimento dell'occupazione dei
  territori da parte di Roma, mentre al contrario Orosio, vissuto all'epoca
  dei fatti, afferma esplicitamente che l'occupazione fu illegale. Tra le
  due testimonianze discordanti, Heather (p. 259) propende a dare credito a
  quella di Orosio, in quanto fonte più vicina cronologicamente ai fatti.
[66] Heather 2006, pp. 284-285.
[67] Rutilio Namaziano, De reditu suo, II,41–60
[68] Giordane, Getica, 156-158.
[69] Heather 2006, p. 305.
[70] Orosio, VII,42.
[71] Sozomeno, IX,13.
[72] Sozomeno, IX,15.
[73] Olimpiodoro, frammento 8.
[74] Olimpiodoro, frammento 11.
[75] Olimpiodoro, frammento 13.
[76] Orosio, VII,43.
[77] Filostorgio, XII,4.
[78] Olimpiodoro, frammento 15.
[79] Olimpiodoro, frammento 17.
[80] Filostorgio, XII,5.
[81] Olimpiodoro, frammento 20.
[82] Heather 2006, p. 324.
[83] Heather 2006, p. 297.
[84] Heather 2006, pp. 298-299.
[85] Heather 2006, p. 307.
[86] Heather 2006, pp. 307-308.
[87] Idazio, s.a. 420.
[88] Secondo Idazio, la sconfitta fu dovuta a un presunto tradimento dei
  Visigoti, ma bisogna ricordare che Idazio odiava profondamente i
  Visigoti, cosicché la sua testimonianza è ritenuta poco attendibile da
  Heather, che attribuisce le cause della sconfitta al valore della
  coalizione vandalo-alana. Cfr. Heather 2006, p. 326.
[89] Idazio, s.a. 422; Prospero Tirone, s.a. 422.
[90] Gregorio di Tours, Historia Francorum, II,7.
[91] Filostorgio, XII,12.
[92] Filostorgio, XII,13.
[93] Heather 2006, pp. 303-305.
[94] Cassiodoro, Chronica, s.a. 425; Gregorio di Tours, ii.8; Filostorgio,
  xii.14; Prospero Tirone, s.a. 425; Chronica gallica 452, 100; Giordane,
  Romana, 328; Jones, p. 22.
[95] Gregorio di Tours, ii.8; Merobaude, Carmina, iv, 42-46, e Panegirici,
  ii.1-4 e 127-143; Zosimo, v.36.1
[96] Gibbon, Cap. XXXIII, p. 518
[97] Massimiliano Pavan, L'Antichità Classica, Roma, Edizioni Studium,
  1977, p. 386
[98] Heather 2006, pp. 467-468. Heather, a sostegno della sua tesi, cita la
  cronaca di Idazio, che accenna a rinforzi inviati dall'Imperatore
  Marciano in soccorso dell'Italia quando essa fu invasa dagli Unni di
  Attila.
[99] Idazio, s.a. 425.
[100] Secondo Procopio fu invece Ezio a cospirare contro Bonifacio: ma
  Procopio era uno storico vissuto un secolo dopo i fatti, mentre le
  cronache contemporanee o di pochi anni posteriori sostengono che invece
  fu Felice a cospirare. Gli storici odierni propendono a dare maggior
  credito alle cronache del V secolo piuttosto che a Procopio. Cfr. Heather
  2006, p. 320.
[101] Procopio, III,3.
[102] Heather 2006, p. 320.
[103] Salviano, De gubernatione Dei, Libro V.
[104] Heather 2006, p. 350.
[105] Kelly, p. 92.
[106] Chron. Gall. 452, 118; Idazio, Chron. 99; Prospero, Chron., ap 408
  (=435).
[107] Halsall, p. 244.
[108] Kelly, p. 94.
[109] Kelly, pp. 95-96.
[110] Heather 2006, p. 351.
[111] Sidonio Apollinare, Carmina VII 297-309; Prospero Tirone, s.a. 439;
  Idazio, 117 (s.a. 439); Cronaca gallica dell'anno 452 123 (s.a. 439).
[112] Heather 2006, p. 352.
[113] Si ritiene, in base a un passo del panegirico di Maggioriano scritto
  da Sidonio, che i Vandali siano diventati valenti pirati sfruttando le
  conoscenze della popolazione nativa romana, nonostante una legge del
  Codice teodosiano prevedesse la pena capitale per tutti coloro che
  avessero insegnato un barbaro a costruire una nave (in particolare
  venivano bruciati vivi). Cfr. Heather 2006, p. 484.
[114] Heather 2006, pp. 354-355.
[115] Nov. Val., 13. Citato in Heather 2006, p. 361.
[116] Nov. Val. 10, citato in Heather 2006, p. 362.
[117] La riduzione delle tasse nella Numidia e nelle Mauritanie,
  conseguenti alle devastazioni dei Vandali, comportò la perdita di 106.200
  solidi all'anno. Considerando che un fante comitatense aveva un reddito
  di sei solidi all'anno e un cavaliere 10,5 solidi all'anno, si stima che
  la perdita di gettito fiscale nelle Mauritanie e in Numidia fosse
  equivalente agli stipendi di 18.000 fanti o 10.000 cavalieri, che,
  secondo Heather, furono in massima parte licenziati dallo stato perché
  ormai impossibilitato a pagarli. Se a ciò si aggiunge la perdita della
  Proconsolare, della Byzacena e del resto della Numidia, molto più
  prospere, il numero di soldati licenziati stimati aumenta
  drammaticamente, ammontando a 40.000 fanti o 20.000 cavalieri persi. Cfr.
  Heather 2006, p. 363.
[118] Cronaca gallica del 452, s.a. 443.
[119] Cronaca gallica del 452, s.a. 442.
[120] Cronaca gallica del 452, s.a. 440.
[121] Chron. Gall. 452, 127.
[122] Halsall, p. 248.
[123] Idazio, s.a. 441.
[124] Idazio, s.a. 446.
[125] Heather 2006, p. 417.
[126] Ravegnani, pp. 120-121.
[127] Heather 2006, p. 408.
[128] Heather 2006, pp. 408-410.
[129] Heather 2006, pp. 411-412.
[130] Heather 2006, p. 412. Idazio narra infatti che gli Unni «furono
  massacrati dagli ausiliari inviati dall'Imperatore Marciano e guidati da
  Ezio».
[131] Heather 2006, pp. 412-413.
[132] Giovanni di Antiochia, frammento 224.
[133] Heather 2006, pp. 414-415.
[134] Heather 2006, p. 415.
[135] Heather 2006, p. 416.
[136] Heather 2006, p. 420.
[137] Ravegnani, p. 135.
[138] Heather 2006, p. 456.
[139] Ravegnani, pp. 139-140.
[140] Giovanni di Antiochia, frammento 225.
[141] Ravegnani, pp. 140-141.
[142] Sidonio Apollinare, Carmina, v.385-440 e A. Loyen, Recherches
  historiques sur les panégiriques de Sidonine Apollinaire, Parigi 1942,
  pp. 76-77 e nota 5, citati in Savino, Eliodoro, Campania tardoantica
  (284-604 d.C.), Edipuglia, 2005, ISBN 88-7228-257-8, p. 84.
[143] Gibbon.
[144] Sidonio Apollinare, Carmina, v.441-442.
[145] Sidonio Apollinare, Carmina, v.474-477.
[146] Idazio, Cronaca, 197, s.a. 459; Gregorio di Tours, Storia dei
  Franchi, ii.11.
[147] Prisco, frammento 27.
[148] Si tratta del Carmen v.
[149] Sidonio Apollinare, Carmina, v.574-585.
[150] Roger Collins, Visigothic Spain, 409-711, Blackwell Publishing, 2004,
  ISBN 0-631-18185-7, p. 32.
[151] Chronica gallica anno 511, 634; Mario di Avenches, s.a. 460; Idazio,
  Cronaca, 200, s.a. 460.
[152] Giovanni di Antiochia, frammento 226.
[153] Kulikowski, p. 192.
[154] Ravegnani, p. 145.
[155] Ravegnani, p. 146.
[156] Ravegnani, p. 147.
[157] Cassiodoro, s.a. 465.
[158] Procopio, III,6.
[159] Heather 2006, p. 477 e pp. 488-489.
[160] Giordane, Getica, 237-238.
[161] Cronaca gallica del 511, s.a. 571.
[162] Cronaca gallica del 511, s.a. 476.
[163] Giordane, Getica, 240.
[164] Cronaca gallica del 511, s.a. 473.
[165] Giovanni di Antiochia, frammento 232.
[166] Giovanni di Antiochia, frammento 227.
[167] Anonimo Valesiano, Parte II, 7.
[168] Procopio, V,1.
[169] Conte Marcellino, s.a. 476.
[170] Anonimo Valesiano, Parte II, 8.
[171] Heather 2010, pp. 439-440.
[172] Heather 2010, pp. 445-446.
[173] Heather 2010, p. 447.
[174] Ruffolo, p. 85.
[175] Ruffolo, p. 109.
[176] Stazionaria era l'economia, stazionaria divenne anche la società.
[177] Ruffolo, p. 113.
[178] Franz Georg maier, op. cit., p. 160
[179] Heather 2010, pp. 445-446.
[180] Heather 2006, pp. 361-362.
[181] Heather stima, in base a un calcolo matematico, che a causa della
  perdita del Nord Africa, lo stato dovette licenziare almeno 40.000 fanti
  o 20.000 cavalieri. Cfr. Heather 2006, p. 363.
[182] Heather 2010, p. 447.
[183] cit. da: Peter Brown, op. cit., p. 96
[184] M. Hadas, A History of Latin Literature, 1952, p. 438f, sta in:
  Michael Grant, From Rome to Byzantium, the Fifth Century AD, Londra e New
  York, Routledge, 1998, p. 78, ISBN 0-415-14753-0
[185] M. Hadas, op. cit., p. 438f
[186] cit. da: Peter Brown, op. cit., p. 94

Bibliografia

Fonti primarie

Studi moderni

Voci correlate

- Impero romano
- Impero bizantino
- Invasioni barbariche
- Odoacre
- Teodosio I

Altri progetti

- Wikimedia Commons contiene immagini o altri file su Impero romano
  d'Occidente

Roma (città antica)

Roma fu una città dell'età antica, la cui storia come centro egemone,
politicamente e culturalmente, si sviluppò lungo il fiume Tevere
nell'antico Latium vetus,¹ per oltre un millennio (dal 753 a.C. al 476
d.C., continuando poi fino ai nostri giorni).

Risulta verosimile che Roma sia nata dopo un lungo processo di aggregazione
dei villaggi che sorgevano sulle colline circostanti il fiume Tevere (ad
esempio sul Palatium, sul Cermalus o sulla Velia). Alcuni storici hanno poi
creduto di poter disegnare lo sviluppo della città, come segue: la
formazione della prima civitas quadrata sul Palatino, in seguito allargata
al Septimontium e poi alla città delle quattro regioni. Questa teoria non
sembra però essere stata accolta da tutti.²

Essa rappresentò la prima grande metropoli dell'umanità (tanto che il
numero di abitanti della Roma augustea fu raggiunto solamente agli inizi
del XIX secolo da Londra) cuore di una delle più importanti civiltà
antiche, che influenzò la società, la cultura, la lingua, la letteratura,
l'arte, l'architettura, la filosofia, la religione, il diritto e i costumi
dei secoli successivi. Capitale della Repubblica prima e dell'Impero romano
poi, estese il suo dominio su tutto il bacino del Mediterraneo e gran parte
dell'Europa.

Toponimo

L'origine del nome della città e, di conseguenza, del popolo che lo
abitava, era incerta anche in età arcaica. Servio Mario Onorato, grammatico
a cavallo tra il IV e il V secolo d.C., riteneva che il nome potesse
derivare da un'antica denominazione del fiume Tevere, Rumon,² dalla radice
ruo (a sua volta proveniente dal greco ρεω), scorro, così da assumere il
significato di Città del Fiume. Ma si tratta di un'ipotesi che non ha
riscosso molto successo.

Gli autori di origine greca, primo fra tutti Plutarco, tendevano
naturalmente ad autocelebrarsi come i civilizzatori e i colonizzatori del
bacino del Mediterraneo, e quindi insistevano sulla lontana origine
ellenica della città. Una prima versione fornita da Plutarco vede la
fondazione di Roma dovuta al popolo dei Pelasgi, i quali una volta giunti
sulle coste del Lazio, avrebbero fondato una città il cui nome ricordasse
la loro prestanza nelle armi (rhome).¹² Una seconda ricostruzione dello
stesso autore ci dice che i profughi troiani guidati da Enea arrivarono
sulle coste del Lazio, dove fondarono una città presso il colle Pallantion
a cui diedero il nome di una delle loro donne, Rhome.¹³ Una terza versione
sempre di Plutarco offre altre ipotesi alternative, secondo le quali Rome
poteva essere un mitico personaggio eponimo, figlia di Italo, re degli
Enotri o di Telefo, figlio di Eracle, che sposò Enea o il di lui figlio,
Ascanio.¹⁴

Una quarta versione vede Roma fondata da Romano, figlio di Odisseo e di
Circe; una quinta da Romo, figlio di Emazione, giunto da Troia per volontà
dell'eroe greco Diomede; una sesta da Romide, tiranno dei Latini, che era
riuscito a respingere gli Etruschi, giunti in Italia dalla Lidia e in Lidia
dalla Tessaglia.¹⁴ Un'altra versione fa della stessa Rome la figlia di
Ascanio, e quindi nipote di Enea. Ancora una Rome profuga troiana giunge
nel Lazio e sposa il re Latino, sovrano del popolo lì stanziato e figlio di
Telemaco, da cui ebbe un figlio di nome Romolo che fondò una città chiamata
col nome della madre.¹⁵ In tutte le versioni si ritrova la stessa eponima
chiamata Rome, la cui etimologia proviene dalla parola greca rhome con il
significato di "forza". Le fonti citano anche altri possibili eroi eponimi
come Romo, figlio del troiano Emasione, o ancora Rhomis, signore dei Latini
e vincitore degli Etruschi.

Secondo altre interpretazioni di un certo interesse, il nome ruma sarebbe
di origine etrusca, in quanto non ne è stato trovato l'etimo indoeuropeo (e
l'unica lingua non-indoeuropea della zona era appunto l'etrusco). Il
termine sarebbe entrato come prestito nel latino arcaico e avrebbe dato
origine al toponimo Ruma (più tardi Roma) e a un prenome Rume (in latino
divenuto Romus), dal quale sarebbe derivato il gentilizio etrusco
Rumel(e)na¹⁶ , divenuto in latino Romilius. Il nome Romolo sarebbe quindi
derivato da quello della città, e non viceversa.

In ogni caso la tradizione linguistica assegna al termine ruma, in etrusco
e in latino arcaico, il significato di mammella, come è confermato da
Plutarco il quale, nella "Vita di Romolo" racconta che:

Questa interpretazione del termine ruma è quindi strettamente collegata con
i motivi che hanno portato alla scelta, come simbolo della città di Roma,
di una lupa con le mammelle gonfie che allatta i due mitici gemelli
fondatori.

Territorio antico

La morfologia dell'area geografica su cui insisteva la Roma primitiva può
essere dedotta da analogie e da verifiche geologiche di quello e altri siti
della valle del Tevere: era una zona caratterizzata da colline di altezza
di solito contenuta ma dai fianchi tufacei che potevano anche essere
estremamente ripidi e con le sommità generalmente abbastanza pianeggianti,
adatte quindi a ospitare nuclei abitativi che, per ovvi motivi di
sicurezza, preferivano stabilirsi su queste alture piuttosto che nelle
valli sottostanti. In particolare, la sommità del Palatino aveva una forma
vagamente trapezoidale, che potrebbe essere stato il motivo per cui questa
prima Roma venne definita "quadrata".

Sicuramente la natura del luogo dove sorse il nucleo iniziale di Roma,
lungo la sponda sinistra del fiume Tevere, ai piedi di numerosi colli (in
particolare Aventino, Palatino e Campidoglio) sulle cui sommità sorsero i
primi abitati protourbani, non molto distante dal mare, fecero di questo
centro il luogo adatto allo scambio di merci (tra cui il sale, di
fondamentale importanza) e bestiame tra differenti culture. Coarelli,
infatti, racconta del carattere "emporico" del luogo, frequentato da Fenici
(fin dai decenni finali dell'VIII secolo a.C.) e da Greci (dal secondo
quarto sempre dell'VIII secolo), questi ultimi identificabili probabilmente
con gli Eubei di Cuma. Il guado del Tevere, come pure le vie di transumanza
delle greggi e mandria, oltre all'approvvigionamento del sale erano
collegati al culto di un Ercole di origine sabina, che aveva nel foro
Boario il centro del sistema emporico dell'area.¹⁷

Certamente la spinta all'aggregazione fu favorita dalla posizione della
città, al crocevia di due importanti vie di comunicazione commerciali. La
prima, che dalle città etrusche del nord, tra cui la vicina Veio, arrivava
in Campania dove erano state fondate le polis greche, e utilizzata per lo
scambio di materie prime presenti in Etruria contro prodotti lavorati dei
greci; la seconda che dai monti della Sabina arrivava al mare, utilizzata
soprattutto per il trasporto del sale (tramite la via Salaria e la via
Campana).¹⁸

Per la difesa di questi primi agglomerati urbani si sfruttava, per quanto
possibile, la conformazione del terreno, nel senso che veniva eretto un
muro o, piuttosto, un rinforzo, solo dove il pendio del colle non era
abbastanza ripido da impedire l'accesso. Spesso all'esterno del muro veniva
anche scavato un fossato tale da rendere quanto meno difficoltoso
l'avvicinamento sui lati non difesi naturalmente.

Orografia

Il nucleo centrale e antico della città era costituito dagli storici sette
colli: Palatino, Aventino, Campidoglio, Quirinale, Viminale, Esquilino e
Celio.

Potremmo anche aggiungere che Roma sorse in una zona temperata dell'Italia
centrale, non troppo lontana dal mare, nei pressi di una grande ansa del
fiume Tevere adatta a costituire un buon approdo anche per la vicinanza di
un ottimo guado costituito dall'isola Tiberina, la cui buona portata idrica
favorì certamente il commercio di mercanzie, su colline salubri e
convergenti che si allungavano da nord-est a sud-est come dita di una mano,
e costituivano un valido sistema di difesa da attacchi nemici. Questo
sistema collinare era per così dire costituito da tre lunghe "dita di una
mano": a sud l'Aventino, al centro quella composta da Palatino, Velia ed
Esquilino, e più a nord quella di Quirinale e Campidoglio.

A queste andrebbero poi aggiunte alcune "lingue" o "dita" più corte del
Celio (tra Aventino e Palatino-Velia-Esquilino), del Viminale e del Cispio
(tra Esquilino e Quirinale), tralasciando più a nord i montes attuali di
Pincio e Parioli. A questi rilievi si interponevano anche alcune valli come
la Vallis Murcia (tra Aventino e Palatino, e occupata più tardi dal Circo
Massimo) e la valle del futuro Foro romano (tra Palatino, Velia e
Campidoglio) che si allungava più a nord nella zona pianeggiante della
Subura. Il Pallottino conclude sostenendo che condizioni così
"privilegiate" non sono riscontrabili altrove.¹⁹

Idrografia

Roma sorse lungo la sponda sinistra del fiume Tevere, ai piedi di numerosi
colli in particolare Aventino, Palatino e Campidoglio. Il Tevere costituiva
il confine naturale tra due differenti culture che, fin dalla fine dell'età
del bronzo (attorno al 1000 a.C.), andavano ormai contrapponendosi anche
etnicamente: la cultura protolaziale a sud (il Latium vetus dei
Latini-Falisci) e quella protovillanoviana a nord (l'Etruria degli
Etruschi).²⁰ E non fu probabilmente un caso che i villaggi della zona che
sorsero sui colli attorno al guado dell'isola Tiberina, si aggregarono
inizialmente intorno al colle Palatino; questo infatti è vicino al
Campidoglio, colle strategico dal punto di vista militare, ma è anche
vicino all'isola stessa, ottimo guado tra la riva etrusca e quella latina.
Il Palatino era anche un ottimo punto d'osservazione sia verso l'Aventino,
sia verso il Quirinale, sul quale erano stanziati i Sabini.

La città, oltre che dal Tevere, era ed è attraversata anche da un altro
fiume, l'Aniene, che confluisce nel Tevere nella zona settentrionale
dell'odierno territorio urbano.

Storia, urbanistica e architettura

Età regia

Fondata secondo la tradizione il 21 aprile 753 a.C.²¹ in seguito
all'uccisione di Remo da parte del fratello Romolo, Roma venne governata
per 244 anni, secondo la tradizione, da sette re: lo stesso Romolo, Numa
Pompilio, Tullo Ostilio, Anco Marzio, Tarquinio Prisco, Servio Tullio e
Tarquinio il Superbo²² .

Urbanistica

Roma quadrata di Romolo

Il leggendario solco tracciato da Romolo aveva probabilmente una funzione
di pomerium e quindi di confine, ed è abbastanza verosimile, data l'antica
conformazione del colle, che il primitivo muro²³ e il fossato che lo
accompagnavano fossero stati realizzati solo sul lato tra il Germalo e il
Palatino, a difesa del lato più esposto, anche se il pomerium, per il suo
significato di cinta sacrale, doveva certamente circondare tutto il centro
abitato.

Una diversa spiegazione dell'aggettivo "quadrata" viene fornita da Festo e
da Properzio, i quali suggeriscono che quadrato potesse essere il mondus,
cioè quella fossa che veniva scavata al centro esatto del pomerium e
riempita di tutti quegli oggetti sacrificali e beneauguranti che i
sacerdoti utilizzavano durante la complessa cerimonia di inaugurazione
della nuova città.

Il baluardo tra Germalo e Palatino è però poco più di una verosimile
congettura, sulla base della presenza di un avvallamento, tra le due
alture, un po' troppo accentuato. La Roma quadrata cui accennano alcuni
autori classici²⁴ comprendeva invece entrambe le alture, con l'esclusione
del colle Velia. Tacito fornisce alcune indicazioni in merito al primitivo
recinto della città, in base alle quali è possibile ipotizzare il seguente
percorso, lungo circa un chilometro e mezzo: dalla basilica di
Sant'Anastasia al Palatino, all'incirca all'incrocio tra le odierne via dei
Cerchi e via di S. Teodoro, lungo il lato meridionale del Palatino fino
alla chiesa di S. Gregorio, piegando poi verso l'Arco di Costantino, quindi
verso l'Arco di Tito e la basilica di Santa Francesca Romana per
ricongiungersi poi al tracciato dell'odierna via di San Teodoro e scendere
per il Velabro fino alla chiesa di Santa Anastasia. Le estremità erano
segnalate da altari: l'ara massima di Ercole invitto nel Foro Boario, l'ara
di Conso nella valle del Circo Massimo, il santuario dei Lari ai piedi
della Velia e le Curiae Veteres sull'angolo nord-orientale del Palatino.²⁵
È abbastanza evidente che alcuni di questi tratti sfruttavano la naturale
conformazione del colle e non necessitavano pertanto di alcun muro.

Un elemento di particolare rilievo nei ritrovamenti dell'area di S. Omobono
è dato dal fatto che insieme ai reperti del XIV secolo sono stati ritrovati
anche resti, di indubbia provenienza greca, risalenti all'VIII secolo,
quindi esattamente coincidenti con l'epoca della fondazione di Roma. Tale
circostanza è pertanto una conferma archeologica della realtà storica degli
indizi che hanno poi contribuito a generare la tradizione mitologica sulle
origini leggendarie della città. Diverse teorie e studi cercano di
collegare questi reperti; si tratta di ritrovamenti in un'area molto
ristretta e che attestano la presenza di abitati nella zona del
Campidoglio, Foro, Palatino in un'età anche antecedente a quella che la
tradizione tramanda come data di fondazione.

La tradizione che racconta che Roma fu fondata con un atto di volontà di
Romolo, sembra avere un fondamento di verità soprattutto in seguito alla
scoperta, a opera dell'archeologo italiano Andrea Carandini, di un'antica
cinta muraria (che potrebbe essere l'antico "muro di Romolo") costituita da
un muro a scaglie di tufo, con alla sommità incastri e tracce di una
palizzata e vallo risalente al 730 a.C., eretto sul Palatino nel versante
volto verso la Velia dietro la basilica di Massenzio alla base
nord-orientale del colle Palatino. Tale cinta muraria potrebbe essere la
conferma del tradizionale racconto sulla fondazione di Roma²⁶ ed è quasi
contemporanea a una fibula di bronzo dell'VIII secolo, raffigurante un
picchio che acceca Anchise, il padre di Enea, punendolo per essersi unito a
Venere. Secondo lo storico Tacito, infatti, il "solco primigenio" tracciato
da Romolo sul Palatino, primo nucleo urbano della futura città di Roma,
avrebbe incluso l'Ara massima di Ercole invitto, monumento non solo già
esistente attorno alla metà dell'VIII secolo a.C.,²³ ma costituente uno dei
quattro angoli della città quadrata. Ancora Tacito e Strabone aggiungono
che il Campidoglio, la sottostante piana del Foro romano e il colle del
Quirinale furono aggiunti alla Roma quadrata da Tito Tazio.¹ ²⁵

Quest'ipotesi è stata ulteriormente confermata dalla scoperta nel 2005 di
un grande palazzo ad architettura a capanna nell'area del tempio di Vesta
che potrebbe essere il palazzo dei primi re di Roma. Muro, antico palazzo
reale e primo tempio di Vesta fanno parte di un complesso architettonico
risalente alla seconda metà dell'VIII secolo a.C. che sembra confermare
l'esistenza di un progetto architettonico ben preciso già nella seconda
metà dell'VIII secolo, data tradizionale della fondazione di Roma in questo
periodo²⁷ .

Un altro gruppo di studiosi non ritiene che Roma sia nata da un atto di
fondazione, sul modello delle polis greche nel sud Italia e in Sicilia, ma
piuttosto che la fondazione della città storicamente debba attribuirsi a un
diffuso fenomeno di formazione dei centri urbani, presente in gran parte
dell'Italia centrale, e che nella fattispecie comprenda un periodo di
diversi secoli: dal XIV secolo al VII secolo a.C. La città si venne quindi
formando attraverso un fenomeno di sinecismo durato vari secoli,²⁸ che
vide, in analogia a quanto accadeva in tutta l'Italia centrale, la
progressiva riunione in un vero e proprio centro urbano degli insediamenti
dispersi sui vari colli. In quest'epoca infatti i sepolcreti collocati
negli spazi vuoti tra i primitivi villaggi furono abbandonati a favore di
nuove necropoli poste all'esterno dell'area cittadina, in quanto tali spazi
sono ora considerati parte integrante dello spazio urbano.

Ed è anche quello che verosimilmente può essere accaduto sul Palatino, che
inizialmente era composto da vari nuclei abitativi indipendenti (Palatium e
Cermalus) e che si concluse attorno alla metà dell'VIII secolo,
corrispondente alla tradizionale data di fondazione del 753 a.C. Il Romolo
della leggenda può essere stato, pertanto, il realizzatore della prima
unificazione di questi nuclei in un'entità unica. Secondo il Carandini
l'abitato proto-urbano del sito di Roma, copriva un'area di circa 204
ettari, di cui 139 si riferivano ai montes e 65 ai colles del cosiddetto
Septimontium.²⁹

Nei due secoli successivi, tale processo di unificazione fu probabilmente
accelerato dall'occupazione etrusca della città andando a includere ora i
famosi "sette colli". È vero infatti che, secondo la tradizione, sotto
Tullo Ostilio fu aggiunto il colle Celio,³⁰ mentre al tempo di Anco Marzio
i colli Aventino³¹ e Gianicolo.¹ ³²

Roma delle mura serviane e dei Tarquini

A partire dalla fine del VII secolo a.C. da tutta l'Etruria, in particolare
da Tarquinia, un imponente flusso migratorio si indirizzò su Roma, composto
di notabili con persone al seguito e da semplici privati in cerca di lavoro
e fortuna, richiamati dalle crescenti attrattive di un centro sempre più
ricco e potente. Fu così che, gradualmente, i gruppi etnici etruschi, già
presenti in città e residenti lungo il Vicus Tuscus, presero numericamente
il sopravvento, impugnando le redini dell'economia mercantile cittadina, e
impadronendosi del potere, imponendo re della loro medesima etnia.

La struttura urbana successiva alla Roma quadrata si era basata su un
processo di aggregazione tra le varie genti che occupavano i colli intorno
al Palatino (Etruschi, Latini, Sabini, Ernici, ecc.), nucleo centrale della
città, ed era organizzata in modo decentrato, nel senso che le varie alture
costituenti la città non facevano parte di un'unica entità difensiva, ma
possedevano, ciascuna, una sua struttura militare indipendente, affidata
più alla forza e al valore degli uomini che non alle fortificazioni.

L'avvento dei Tarquini nel VI secolo a.C. rese necessaria la costruzione di
una struttura fortificata unitaria, prima con Tarquinio Prisco³³ ³⁴ e poi
con Servio Tullio, il quale ampliò il pomerium³⁵ e annesse alla città, i
colli Quirinale,³⁵ Viminale¹ ³⁵ ed Esquilino.¹ ³⁵ ³⁶ Fino ad allora la
configurazione orografica dei colli era sufficiente a provvedere, da sola,
alle necessità della difesa, eventualmente aiutata, dove si fosse rivelato
necessario, dalla costruzione di tratti di mura o dallo scavo di un fossato
e di un terrapieno (agger) lungo circa 6 stadi, tra Porta Collina ed
Esquilino.¹ La prima forma di difese unitarie di Roma fu rappresentata, da
un massiccio terrapieno costruito nelle zone più esposte della città
(soprattutto nel tratto pianeggiante nord-orientale) e dall'unione delle
difese individuali dei colli. Tale opera difensiva è attribuita, come
riferisce Livio, al sesto re romano (secondo dei tre etruschi), Servio
Tullio, alla metà del VI secolo a.C.³⁷ La recinzione con le mura fu il
culmine di un'intensa attività urbanistica, fondata sulla delimitazione
territoriale della città in quattro parti (la "Roma quadrata"). Si trattava
di una cinta muraria di almeno 7 km, in blocchi squadrati di cappellaccio
di tufo che fu poi utilizzato come appoggio per la fortificazione di un
paio di secoli più tarda. Su questa struttura si apriva, probabilmente, una
porta per ogni altura: la Mugonia per il Palatino, la Saturnia (o Pandana)
per il Campidoglio, la Viminalis, l'Oppia, la Cespia e la Querquetulana per
i colli di cui portano il nome (Querquetulum era l'antico nome del Celio) e
la Collina (per il collis Quirinalis).

Le mura serviane protessero Roma per più di 150 anni, almeno fino alla
disastrosa invasione dei Galli senoni del 390 a.C.³⁸ , dopo la quale le
mura vennero riedificate ricalcando, probabilmente, il tracciato antico.

L'emporio del foro Boario e l'annesso porto Tiberino, restarono a lungo al
di fuori del perimetro cittadino, anche se la parte dell'area più lontana
dal fiume, venne inglobata nell'allargamento della cinta difensiva nel IV
secolo a.C. (cosiddette mura serviane), nella quale si apriva la porta
Trigemina.

Archeologia dei principali edifici/siti

Risalirebbe all'epoca di Romolo, la costruzione sul Campidoglio del Tempio
di Giove Feretrio,³⁹ dopo aver sconfitto in battaglia il capo dei
Ceninensi, un certo Acrone,⁴⁰ nel 752-751 a.C. come ricordano anche i Fasti
triumphales.⁴¹ Fu il primo tempio costruito nell'antica Roma, dove il
signum di Giove Feretrio era una pietra dura custodita al suo interno, che
Andrea Carandini identifica con il lapis silex, probabilmente un'ascia
preistorica che rappresentava la materializzazione di un fulmine, e con la
quale si effettuava il sacrificio di una scrofa al termine della ovatio
(dopo aver percorso in processione la Via Sacra, dalla Velia fino al
Campidoglio, al di fuori del pomerium).⁴² E sempre a Romolo sarebbe da
attribuirsi la costruzione del Tempio di Giove Statore presso il Foro
romano.⁴³ .

Si racconta che al termine della battaglia del lago Curzio, Romani e Sabini
decisero di collaborare, stipulando un trattato di pace, varando l'unione
tra i due popoli, associando i due regni (quello di Romolo e Tito Tazio),
lasciando che la città dove ora era trasferito tutto il potere decisionale
continuasse a chiamarsi Roma.⁴⁴ ⁴⁵ Il vicino lago, nei pressi dell'attuale
foro romano, fu chiamato in ricordo di quella battaglia e del comandante
sabino scampato alla morte (Mezio Curzio), Lacus Curtius,⁴⁵ mentre il luogo
in cui si conclusero gli accordi tra le due popolazioni, fu chiamato
appunto Comitium, che deriva da comite per esprimere l'azione di
incontrarsi.⁴⁶ Fu la zona di maggiore importanza politica del Foro e di
Roma stessa dalla fine dell'età regia fino alla tarda età repubblicana,
quando gran parte delle funzioni del Comizio passarono alla più ampia
piazza del Foro e ad altri edifici che vi si affacciavano. Qui si teneva
infatti l'assemblea più antica, quella dei comizi curiati.

Posto invece ai piedi dei vicini colli di Palatino e Campidoglio, il Vicus
Iugarius congiungeva anticamente il Foro con il porto fluviale sul Tevere,
al confine tra Foro Olitorio e Foro Boario. Nel secondo quarto del VI
secolo a.C. sorsero sull'area, già occupata da capanne protostoriche, due
templi arcaici gemelli, dei quali solo uno è stato possibile scavare (il
secondo è sotto la chiesa). Dalle fonti sono stati indicati come i templi
della Fortuna e della Mater Matuta. Le fonti collegano almeno il tempio
della Fortuna a Servio Tullio, che intendeva celebrare con questo edificio
la sua divinità protettrice, alla quale dedicò ben 26 templi a Roma,
ciascuno con un'epiclesi diversa. Significativa fu la scelta del luogo:
accanto al porto a voler sottolineare la crescente importanza commerciale
di Roma. Anche la Mater Matuta era dopotutto una divinità legata alla
navigazione (la "stella mattutina" che salvava dai naufragi e indicava la
rotta, simile alla greca Inò), quindi popolare tra i marinari e mercanti
stranieri che dovevano frequentare il porto. Gli scambi, che avvenivano tra
romani, greci, etruschi, fenici e cartaginesi. E sempre Servio Tullio
dedicò un tempio a Diana, sull'Aventino.³⁵ ⁴⁷

Il vicino Foro Boario era, quindi, un'area di mercato (emporio) della
primitiva città, collocata nel punto in cui confluivano i percorsi che
percorrevano la valle del Tevere e quelli tra Etruria e Campania, i quali
in origine superavano il fiume in corrispondenza del guado dell'Isola
Tiberina. Era frequentata da mercanti greci già all'epoca della fondazione
della città, attorno alla metà dell'VIII secolo a.C. La riva del fiume
costituiva il porto fluviale di Roma (portus Tiberinus), che come tutta
l'area, aperta agli stranieri, era considerata esterna al perimetro della
città e si trovava al di fuori delle mura più antiche. Vi aveva sede un
antichissimo santuario, l'Ara massima di Ercole invitto, dedicato a una
divinità locale assimilata al Melqart fenicio e più tardi a Ercole. Presso
l'emporio, nei pressi dell'attraversamento del fiume, è stato scavato un
tempio arcaico, nell'area di Sant'Omobono, risalente alla fine del VII-metà
del VI secolo a.C., con resti di età appenninica che documentano una
continuità di insediamento per tutta l'epoca regia.

Poco più tardi, sempre in età regia, il guado venne sostituito dal ponte
Sublicio, in legno, a opera di Anco Marzio. Sotto Servio Tullio, a
imitazione del santuario rinvenuto nella città etrusca portuale di Pyrgi,
nell'area del Foro Boario venne sistemato un secondo grande santuario,
dedicato alla Fortuna e alla Mater Matuta (i cui resti sono stati rinvenuti
negli scavi dell'area sacra di Sant'Omobono.

Sotto Tarquinio Prisco viene iniziata la costruzione sul Campidoglio³³ del
tempio dedicato alla triade capitolina, Giove, Giunone e Minerva (o Tempio
di Giove Ottimo Massimo), completato alla data tradizionale del 509 a.C.
dall'ultimo re di Roma, Tarquinio il Superbo,⁴⁸ ⁴⁹ la stessa in cui viene
collocata la cacciata del re e l'inizio delle liste dei magistrati. Fu il
centro del culto di stato romano, che secondo la tradizione fu eretto in
concorrenza del santuario dedicato a Iuppiter Latiaris sul Mons Albanus,
nei pressi di Alba Longa. Davanti al tempio terminavano le cerimonie
trionfali³³ e vi erano depositati gli archivi riguardanti le relazioni
estere e i Libri sibillini. La sua fondazione sembra risalire all'ultimo
quarto del VI secolo a.C. ed essere opera del re Tarquinio Prisco. I lavori
per la costruzione del tempio furono continuati dal re Tarquinio il
Superbo,⁴⁸ ⁴⁹ ma il tempio fu inaugurato il 13 settembre del 509 a.C. da
Marco Orazio Pulvillo, uno dei primi consoli repubblicani romani. La data
di fondazione del tempio poteva anche essere stata verificata dagli storici
romani successivi grazie ai clavi i chiodi annuali infissi nella parete
interna del tempio. I resti del podio del tempio sono ancora parzialmente
visibili sotto il Palazzo dei Conservatori e nei sotterranei dei Musei
capitolini. Le sculture in terracotta, altra caratteristica dell'arte
etrusca, che lo adornavano sono andate perdute, ma non dovevano essere
molto diverse dalla scultura etrusca più famosa della stessa epoca,
l'Apollo di Veio dello scultore Vulca, anch'essa parte di una decorazione
templare (il Santuario di Portonaccio a Veio). Anche la tipologia
architettonica del tempio sul Campidoglio è di tipo etrusco: un alto podio
con doppio colonnato sul davanti sul quale si aprono tre celle.

Tra le opere più imponenti della Roma arcaica ci fu la Cloaca Maxima
(databile attorno al 600 a.C., al tempo di Tarquinio Prisco³³ ),³⁴ ⁵⁰ che
permise lo sviluppo della valle del Foro. Le mura serviane che furono
costruite sotto i Tarquini, sarebbero state iniziate da Tarquinio Prisco³³
³⁴ ⁵⁰ e completate, insieme con un ampio fossato, dal successore Servio
Tullio. Appartengono poi alla seconda metà del VI secolo a.C. i monumenti
arcaici del Comizio (la più antica sede dell'attività politica di Roma).
Nei pressi di questo complesso, un'area pavimentata in pietra scura, il
Lapis niger, era secondo la leggenda legata al luogo della morte di Romolo:
qui è stata rinvenuta la più antica iscrizione latina conosciuta. Sul lato
a ovest del Comizio verso le pendici del Campidoglio, in prossimità del
cosiddetto Umbilicus Urbis, si trovava il Volcanale, un antichissimo
santuario dedicato al dio Vulcano, fondato secondo la leggenda da Tito
Tazio. Sempre al VI secolo risalirebbero la Regia (575-550 a.C.), il luogo
in cui il Rex sacrorum e il pontefice massimo esercitavano la loro funzione
sacrale, la Curia Hostilia (costruita secondo la tradizione dal re Tullo
Ostilio), il tempio di Vesta a pianta circolare e altri importanti
santuari. I resti attualmente visibili di questi edifici, appartengono però
tutti a delle ricostruzioni successive.

Un altro edificio da attribuire all'epoca regia fu il Circo Massimo, le cui
prime installazioni in legno, probabilmente in gran parte mobili,
risalirebbero all'epoca di Tarquinio Prisco, nella prima metà del VI secolo
a.C.³³ ³⁴ ⁵⁰

-
Resti della Regia.
-
La fonte di Giuturna nel foro romano, tra le più antiche e importanti
  sorgenti della città, sgorgava ai piedi del Palatino.
-
Lo sbocco della Cloaca Massima nel Tevere.

Età repubblicana

Espulso dalla città l'ultimo re etrusco, Tarquinio il Superbo, e instaurata
una repubblica oligarchica nel 509 a.C., per Roma ebbe inizio un periodo
contraddistinto dalle lotte interne tra patrizi e plebei e da continue
guerre contro le popolazioni italiche: Etruschi, Latini, Volsci, Equi.
Divenuta padrona del Lazio, Roma condusse diverse guerre (contro Galli,
Osco-Sanniti e la colonia greca di Taranto, alleatasi con Pirro, re
dell'Epiro) che le permisero la conquista della penisola italica, dalla
zona centrale fino alla Magna Grecia⁵¹ .

Il III e il II secolo a.C. furono caratterizzati dalla conquista romana del
Mediterraneo occidentale, dovuta alle tre guerre puniche (264-146 a.C.)
combattute contro la città di Cartagine, alla sconfitta dei Galli sul Po e
alla conquista di Numanzia nella penisola iberica. Dal 200 al 133 a.C.,
Roma divenne anche una potenza nel Mediterraneo orientale, combattendo tre
guerre macedoniche (212-168 a.C.) contro la Macedonia, una contro Antioco e
il regno seleucide, conquistando e distruggendo Corinto (nel 146 a.C.),
nonché ereditando il Regno di Pergamo (133 a.C.). L'ammissione dei Romani
ai giochi istmici di Corinto del 228 a.C., equivaleva all'entrata di Roma
nella società delle nazioni di civiltà greca. Vennero, pertanto, istituite,
via via, le prime province romane: la Sicilia, la Sardegna, la Spagna, la
Macedonia, la Grecia (Acaia),⁵² l'Africa⁵³ .

Nella seconda metà del II secolo e nel I secolo a.C. si registrarono
numerose rivolte, congiure, guerre civili e dittature: sono i secoli di
Tiberio e Gaio Gracco, di Giugurta, di Quinto Lutazio Catulo, di Gaio
Mario, di Lucio Cornelio Silla, di Marco Emilio Lepido, di Spartaco, di
Gneo Pompeo, di Marco Licinio Crasso, di Lucio Sergio Catilina, di Marco
Tullio Cicerone, di Gaio Giulio Cesare e di Ottaviano⁵⁴ , che, dopo essere
stato membro del secondo triumvirato insieme con Marco Antonio e Lepido,
nel 27 a.C. divenne princeps civitatis e gli fu conferito il titolo di
Augusto⁵⁵ .

Urbanistica

I decenni successivi al 509 a.C. furono caratterizzati da una notevole
attività edilizia: tra i santuari sorsero il tempio di Saturno, il tempio
dei Castori nel Foro e quello di Cerere alle pendici dell'Aventino. Queste
fondazioni dimostrano un innegabile influsso ellenico, testimoniato anche
dalle importazioni di ceramica greca, continue fino alla metà del V secolo.
A partire dal governo dei decemviri e dalla promulgazione delle leggi delle
XII tavole si registrò invece a un periodo di crisi, causata dalla fase più
acuta delle lotte tra patrizi e plebei e dalla calata del Volsci, che
significò la perdita dei territori nel Lazio meridionale. Un analogo
declino venne subìto in tutta la penisola, anche nelle città greche e
etrusche. L'unica opera architettonica di qualche rilievo fu la fondazione
del Tempio di Apollo in Campo Marzio e la Villa Pubblica, creata per le
nuove figure dei censori.

L'area del campo Marzio, a nord ovest della città, sin dall'epoca regia, fu
consacrata al dio Marte, e adibita a esercizi militari. Tarquinio il
Superbo se ne appropriò e lo fece coltivare a grano. Secondo una leggenda,
durante la rivolta che causò la cacciata del re, i covoni di quel grano
furono gettati nel fiume dando origine all'Isola Tiberina. Con l'inizio
dell'epoca repubblicana, il Campo Marzio ritornò area pubblica e fu
riconsacrato al dio. Fu sede dei comitia centuriata, assemblee del popolo
in armi.

All'inizio del IV secolo si registrò una ripresa dopo il periodo di oscure
lotte con le popolazioni confinanti, culminata con la conquista della città
etrusca rivale, Veio, dopo ben dieci anni di assedio e a una guerra durata
quasi un secolo. Poco dopo seguì però l'attacco e la conquista da parte dei
Galli (390 a.C.).

Dopo la devastante invasione (che spinse verso la decisione non attuata di
trasferirsi nella Veio da poco conquistata) si registrò una ripresa. Fu
ricostruita la grande cinta muraria in tufo di Grotta Oscura, di cui
vediamo oggi i resti, note come "mura serviane". Esse sono in realtà il
frutto della ricostruzione del periodo repubblicano lungo lo stesso
tracciato, a rinforzo e spesso in sostituzione dell'antico agger, dopo il
sacco di Roma del 390 a.C., molto probabilmente utilizzando anche le
fortificazioni precedenti.

Secondo Livio furono costruite a partire dal 377 a.C. dai censori Spurio
Servilio Prisco e Quinto Clelio Siculo. Riferisce lo storico che, passato
lo spavento dovuto al saccheggio da parte dei Galli il 18 luglio 390 a.C.,
abbandonata l'idea del trasferimento dell'intera popolazione a Veio, si
decise una rapida ricostruzione della città, talmente frettolosa e
improvvisata che fu la causa principale del caos urbanistico dell'antica
Roma⁵⁶ . Subito dopo iniziò la costruzione della cinta muraria, che durò
oltre 25 anni e costituì il principale baluardo difensivo per sette secoli,
sebbene con il tempo abbia perso gradualmente la sua importanza strategica.

Le mura si estendevano per circa 11 km (quindi un po' più della cinta del
VI secolo), includendo circa 426 ettari. Il Campidoglio era già protetto da
una fortificazione propria, l'arce (arx capitolina). A questa furono
collegati Quirinale, Viminale, Esquilino, Celio, Palatino, Aventino e parte
del Foro Boario, sfruttando, dove possibile, le difese naturali dei colli.
Nel tratto pianeggiante lungo poco più di un chilometro, tra Quirinale ed
Esquilino, furono rafforzate con un aggere, cioè un terrapieno largo più di
30 metri. La cinta romana era all'epoca una della delle più grandi in
Italia e forse dell'intero Mediterraneo.

In alcuni tratti le mura erano ulteriormente protette da un fossato largo
mediamente più di 30 metri e profondo 9. Erano alte circa 10 metri e spesse
circa 4 e, secondo alcune testimonianze, avevano 12 porte, sebbene in
realtà se ne conoscano in numero maggiore. Furono restaurate in vari
periodi: 353, 217, 212 e 87 a.C.

La città, saccheggiata dagli invasori, venne velocemente ricostruita, e fu
a questa rapidità nella ricostruzione che gli storici romani (come Tito
Livio) attribuirono l'aspetto disordinato della pianta cittadina. La
disordinata urbanistica di quel periodo sembrerebbe derivare dalla rapida e
continua crescita progressiva del nucleo urbano, che non seguì alcun piano
preordinato, dove gli edifici e le vie si adattavano all'orografia del
territorio. In conseguenza si trattò piuttosto un evento di lunga durata,
perché se si fosse giunti a una vera e propria ricostruzione si sarebbe
certamente seguito un impianto più regolare: negli edifici arcaici e del IV
secolo non sono stati individuati importanti rifacimenti o cambiamenti di
pianta e orientamento.

All'età repubblicana risale la fondazione di diversi edifici pubblici e
templi, soprattutto nell'area del Foro Romano, dei quali sono rimaste
conservate le versioni architettoniche successive, del Campidoglio e del
Palatino. Sempre in quegli anni si tracciarono le prime strade consolari, i
rispettivi ponti sul Tevere e i primi acquedotti (come quello voluto dal
censore Appio Claudio Cieco nel 312 a.C.).

Solo a partire dal III secolo a.C. si andarono sviluppando le prime
trasformazioni monumentali inserite in piani urbanistici coerenti, ad
esempio il complesso di templi repubblicani dell'area sacra di Largo
Argentina, costruiti separatamente e unificati dall'inserimento in un
grande portico.

Nacquero contemporaneamente i modelli architettonici della basilica civile
e dell'arco onorario. Per la prima volta venne applicata la tecnica
edilizia del cementizio, che consentì all'architettura romana di avere un
suo originale sviluppo, e iniziò l'importazione del marmo come ornamento
degli edifici. Forte era l'influenza della Magna Grecia, con artisti
ellenici a Roma dall'inizio del V secolo e l'accentuarsi del livello
culturale medio dei romani. Il primo tempio interamente in marmo,
fortemente influenzato dalle forme greche, fu il tempio rotondo del Foro
Boario. Nacquero in città fabbriche di ceramica di alto livello, che
vengono esportate un po' ovunque nel Mediterraneo occidentale. Si diffuse
la tecnica per realizzare statue in bronzo: dalle statue di Alcibiade e
Pitagora ricordate nella seconda metà del IV secolo nel Comizio, opera di
artisti della Magna Grecia, alla quadriga in bronzo nel tempio di Giove
Capitolino del 296 a.C., che sostituì una quadriga in terracotta
dell'etrusco Vulca, dalle due statue colossali di Ercole e Giove nell'Area
Capitolina, al celebre Bruto capitolino. Gli scrittori greci parlano ormai
spesso di Roma, anzi uno di loro arriva a definirla "città greca".⁵⁷

Negli ultimi due secoli della Repubblica i personaggi che conquistavano
grande prestigio personale e si contendevano il potere iniziarono a
sviluppare progetti urbanistici di respiro sempre più ampio, per
assicurarsi l'appoggio delle masse popolari, a partire dai grandi portici
della zona del Circo Flaminio, al Tabularium di Silla, che tuttora fa da
sfondo al Foro Romano verso il Campidoglio, insieme al restauro del tempio
capitolino. Pompeo lasciò la sua testimonianza nella città con la
costruzione di un grande teatro in muratura. L'aspetto monumentale iniziò a
svilupparsi anche in altre zone della città, come il Foro Olitorio e il
Foro Aventino. Nel frattempo si svilupparono i grandi quartieri popolari,
grazie all'immigrazione anche dalle città italiche, con le insulae, case
d'affitto a più piani. Una descrizione di Roma alla vigilia dell'impero si
legge in Strabone: accanto a zone ancora libere sorge una serie
ininterrotta di edifici pubblici, templi, teatri, portici, terme e un
anfiteatro. A ciò va aggiunta la spinta privata all'edilizia, come le domus
(le case dei più ricchi), assimilabili ormai alle più lussuose dimore
ellenistiche, con il cortile colonnato (peristilio) e decorazioni sempre
più sfarzose (pavimenti marmorei, pitture parietali, mosaici, soffitti
dorati, ecc.). Resti di abitazioni monumentali del genere sono stati
scoperti soprattutto sul Palatino e sull'Esquilino.

Giulio Cesare, secondo quanto ci tramanda Cicerone, aveva in progetto un
rinnovo totale dell'aspetto di Roma, con un grandioso piano regolatore che
prevedeva interventi in più zone, soprattutto in Campo Marzio e a
Trastevere. Era addirittura prevista una deviazione del Tevere, per
spianare le anse del Campo Marzio e unirlo con una parte dell'Ager
Vaticanus. La sua morte, avvenuta non lontano dal luogo dove oggi si trova
il teatro Argentina, non permise la realizzazione di questi progetti, ma
fece in tempo a distruggere il Comizio, ricostruire la Curia, sede del
Senato, creare una nuova piazza a suo nome, il Foro di Cesare,⁵⁸ una
basilica e i nuovi rostri, definendo l'aspetto e il nuovo orientamento del
Foro repubblicano. Inoltre il Foro di Cesare fece da esempio per i
successivi sviluppi dei Fori imperiali.

Archeologia dei principali edifici

Primo periodo repubblicano: Roma e l'Italia (509-264 a.C.)

L'attività religiosa a Roma in quel periodo si intensificò notevolmente,
come testimoniano le fonti, elencando la costruzione di numerosi templi
(oggi quasi tutti scomparsi), come il tempio di Saturno al Foro (501-498
a.C.); il tempio di Mercurio (495 a.C.); l'ara massima di Ercole invitto
(495 a.C.); il tempio di Cerere, Libero e Libera sull'Aventino (493 a.C.),
il tempio dei Dioscuri al Foro (484 a.C.); il tempio del Dius Fidius (466
a.C.); il tempio di Apollo in circo (431 a.C.); il tempio di Giunone Regina
sull'Aventino (392 a.C.); il tempio di Marte fuori Porta Capena (388 a.C.);
il tempio della Concordia (366 a.C.); il tempio di Giunone Moneta (344
a.C.); il tempio della Salus (306-303 a.C.); il probabile tempio di Feronia
("tempio C di largo di Torre Argentina) (IV secolo a.C.); il tempio di
Venere al Circo Massimo (293 a.C.); il tempio di Esculapio sull'Isola
Tiberina (291 a.C.) e il tempio della Bona Dea (272 a.C. ca.).⁵⁹

Risalirebbe al 329 a.C. la costruzione dei primi carceres del Circo
Massimo, che diedero così il definitivo aspetto architettonico
dell'impianto. Pochi anni più tardi (nel 312 a.C.), fu la volta della
costruzione della prima strada romana (Via Appia) e del primo acquedotto di
Roma (Acquedotto Appio).⁶⁰ Un trentennio più tardi (tra il 272 e il 269
a.C.), il censore Manio Curio Dentato fece costruire un secondo acquedotto,
l'Anio vetus.

-
Il tempio di Saturno nel Foro Romano (inaugurato nel 501-498 a.C.).
-
Resti dell'ara massima di Ercole invitto nella basilica di Santa Maria in
  Cosmedin.
-
Il tempio dei Dioscuri o tempio dei Càstori nel Foro Romano, inaugurato nel
  484 a.C.
-
Resti del Tempio di Apollo Sosiano, inaugurato nel 431 a.C.
-
Ricostruzione ideale del tempio della Concordia, inaugurato nel 366 a.C.
-
Resti del probabile tempio di Feronia ovvero il C di largo di Torre
  Argentina (IV secolo a.C.).
-
Veduta della spianata del Circo Massimo da nord, dove erano posizionati i
  carceres.
-
Resti dell'acquedotto Anio vetus all'Esquilino databile al 272-269 a.C.
Media Repubblica: l'Impero mediterraneo (264-146 a.C.)

L'inizio dell'espansione nel Mediterraneo e la prima guerra punica
portarono alla costruzione di nuovi siti religiosi come: il tempio di Spes
(258 a.C.); il probabile tempio di Giuturna ("tempio A" di largo di Torre
Argentina) (241 a.C.); il tempio di Giunone Sospita nel foro Olitorio (194
a.C.); il tempio di Veiove (192 a.C.) e il probabile tempio dei Lari
Permarini (179 a.C.). Ciascuno era dotato poi dalle sue statue di culto,
alle quali vanno aggiunte altre numerose statue, per la maggior parte in
bronzo, che decoravano la città (tutte scomparse).

Risalirebbe al 241 a.C. la costruzione del cosiddetto ponte Rotto, rifatto
in muratura per la prima volta a Roma nel 179 a.C.; al 221 a.C. la
costruzione del secondo circo di Roma, il Circo Flaminio; al 207 a.C. la
prima menzione del ponte Milvio (a quell'epoca, sembra ancora in legno); al
184 a.C., della prima basilica, la Porcia, fatta edificare da Catone il
censore durante la sua censura, sull'angolo nord del Foro Romano, tra la
Curia e l'Atrium Libertatis sede dei censori e centro di intensa attività
economica; al 179 a.C., la seconda (basilica Fulvia-Aemilia), iniziata dal
censore Marco Fulvio Nobiliore (morto prematuramente) e completata dal
collega Marco Emilio Lepido; al 170 a.C., la terza (basilica Sempronia),
sul lato nord-orientale della piazza del Foro Romano, alle spalle delle
tabernae veteres, a opera del censore Tiberio Sempronio Gracco.

Sappiamo da Livio che nel 213 a.C. un terribile incendio, che durò per due
notti e un giorno, distrusse tutti gli edifici tra le Saline e la Porta
Carmentale, insieme con l'Equimelio e il vicus Iugarius. Nei templi della
Fortuna, della Mater Matuta e della Speranza, il fuoco distrusse molte
costruzioni sacre e profane.⁶¹

Dopo la vittoria contro Antioco III (188 a.C.) la quantità di opere greche
a Roma era così consistente che Livio scrisse: "[fu] la fine dei simulacri
di legno e di terracotta nei templi di Roma, sostituiti da opere d'arte
importate".⁶² I primi edifici in marmo bianco di Roma furono due piccole
costruzioni, un debutto per certi versi "timido": il tempio di Giove
Statore e il tempio di Giunone Regina, racchiusi da un porticato, uno dei
quali fu opera proprio di Ermodoro di Salamina, le cui statue di divinità
furono scolpiti da scultori provenienti da Delos e da un artista italico,
che si ispirò a un modello ellenico del IV secolo a.C.

-
Il probabile tempio di Giuturna ovvero l'A di largo di Torre Argentina
  (edificato attorno al 241 a.C.)
-
Il ponte Rotto databile al 241 a.C., fu il primo ponte a essere costruito
  in pietra (nel 179 a.C.).
-
I resti del tempio della Speranza nel foro Olitorio (costruito tra le prime
  due guerre puniche, fu restaurato nel 232 a.C.
-
Le tre colonne rimaste del Tempio di Giunone Sospita nel foro Olitorio (194
  a.C.), sono state inglobate nella facciata.
-
Resti del Tempio di Veiove (192 a.C.).
-
Resti del probabile tempio dei Lari Permarini ovvero il D di largo di Torre
  Argentina (179 a.C.).
-
La Basilica Fulvia-Aemilia del 179 a.C.
Tarda Repubblica:la caduta (146-31 a.C.)

Al termine della quarta guerra macedonica (culminata nella distruzione di
Corinto), l'architetto ellenico Ermodoro di Salamina, costruì nel 136 a.C.
un tempio in Campo Marzio, che conteneva una statua di Marte colossale,
opera attribuita a Skopas minore, e una di Afrodite. Tra i resti meglio
conservati di quella stagione ci sono i primi due templi costruiti in marmo
a Roma: il tempio di Giove Statore (costruito nel 146 a.C.) e il tempio di
Ercole Vincitore nel foro Boario (databile al 120 a.C.). La zona di Largo
di Torre Argentina è stata identificata grazie alla presenza della porticus
Minucia vetus, edificato nel 106 a.C. da Marco Minucio Rufo per il trionfo
sugli Scordisci. La porticus è riconoscibile nei colonnati sul lato nord e
est della piazza, che non vennero mai rifatti in epoca imperiale. I resti
dei quattro templi sono designati con le lettere A, B, C e D (da quello più
a nord a quello più a sud) in quanto non è determinato con certezza a chi
fossero dedicati, e sorgono davanti a una strada pavimentata, ricostruita
in epoca imperiale dopo l'incendio dell'80, poco dopo l'ampliamento anche
della Porticus Minucia (Frumentaria), che arrivò a inglobare tutta l'area.
In ordine di antichità i templi sono: C IV-III secolo a.C.; A III secolo
a.C., rifatto nel I secolo a.C.; D inizio del II secolo a.C., rifatto nel I
secolo a.C.; B fine II-inizio del I secolo a.C. Una totale trasformazione
si ebbe quando il piano del calpestio venne sopraelevato di circa 1,40 m,
probabilmente in seguito a un incendio come quello del 111 a.C. In
quell'occasione venne creato un pavimento unico di tufo per i tre templi e
si procedette forse alla recinzione con un portico colonnato del quale
restano tracce sui lati nord e ovest.

Risalirebbe al 144-140 a.C. la costruzione del terzo acquedotto di Roma
(Aqua Tepula) e al 125 a.C. del quarto (Aqua Tepula). Nel 121 a.C. fu
aggiunta una nuova basilica, l'basilica Opimia, nel Foro romano, accanto al
tempio della Concordia. Doveva il suo nome a Lucio Opimio che ne aveva
finanziato la costruzione, così come quella del vicino tempio.

Al tempo di Silla le strutture lignee con rivestimento in terracotta di
matrice etrusca, o quelle in tufo stuccato lasciarono definitivamente il
passo agli edifici in travertino o in altre pietre calcaree, secondo forme
desunte dall'architettura ellenistica, ma adattate a un gusto più semplice
con forme più modeste. Al tempo di Ermodoro e delle guerre macedoniche
erano sorti i primi edifici in marmo a Roma, che non si distinguevano certo
per grandiosità. Lucio Licinio Crasso, parente del più famoso Marco Licinio
Crasso, era stato poi il primo a usare il marmo anche nella decorazione
della propria abitazione privata sul Palatino nel 100 a.C.

Dopo l'incendio dell'83 a.C. venne ricostruito interamente e in pietra, il
tempio di Giove Capitolino, con colonne marmoree e con un nuovo simulacro
crisoelefantino di Giove, forse opera da Apollonio di Nestore. Il tempio
era stato, infatti, quasi totalmente distrutto dall'incendio e con esso i
Libri sibillini, che vi erano conservati⁶³ . La ricostruzione in pietra,
voluta da Lucio Cornelio Silla, fu affidata a Quinto Lutazio Catulo che la
terminò nel 69 a.C., conservando fedelmente la pianta e l'aspetto
precedenti: secondo alcune fonti Silla fece prelevare per questa
ricostruzione le colonne del tempio di Zeus Olimpico a Atene. Risale al 78
a.C. la costruzione del Tabularium, quinta scenografica del Foro Romano che
lo metteva in comunicazione col Campidoglio e fungeva da archivio statale.
Vi si usarono semicolonne addossate sui pilastri dai quali partono gli
archi, schema usato anche nel santuario di Ercole Vincitore a Tivoli. E
sempre a questo periodo risalirebbe la costruzione del tempio di Portuno
(80-70 a.C.).⁶⁴

I templi romani sillani sopravvissuti sono piuttosto modesti: tempio di San
Nicola in Carcere, tempio B del Largo Argentina.

Al tempo di Gneo Pompeo Magno e Cesare si ebbe la costruzione del teatro di
Pompeo (databile agli anni 61-55 a.C.), del sontuoso foro di Cesare con il
tempio di Venere Genitrice (dal 54 al 46 a.C.), della Basilica Giulia (in
sostituzione della precedente basilica Sempronia) e della nuova Curia (dal
52 al 29 a.C.) nel Foro romano; ma fu solo col restauro del tempio di
Apollo Sosiano nel 32 a.C. che Roma ebbe per la prima volta un edificio di
culto all'altezza dell'eleganza ellenistica. Nel 33 a.C. Roma fu dotata di
un nuovo acquedotto, l'aqua Iulia, fortemente voluto da Ottaviano e la cui
direzione dei lavori fu affidata al fedele amico Marco Vipsanio Agrippa.

Una nuova basilica in sostituzione della basilica Fulvia era in corso di
costruzione nel 55 a.C. a opera di Lucio Emilio Lepido Paolo (un altro
figlio del console del 78 a.C. Marco Emilio Lepido e fratello del
triumviro), ma finanziata da Cesare. Fu inaugurata dal figlio omonimo di
Lepido nel 34 a.C. con il nome di Basilica Paulli. Risalirebbero poi al 62
a.C. la costruzione del ponte Fabricio e al 60 a.C. il ponte Cestio; al 43
a.C. il tempio di Iside al Campo Marzio.⁶⁶

Si deve invece a Lucio Licinio Lucullo la costruzione dell'omonima villa
sull'attuale Pincio, a sinistra di Trinità dei Monti, che faceva parte
della VII regio augustea. La posizione del complesso ci è stata tramandata
con precisione da Frontino: la villa sorgeva nel punto dove l'Acqua Vergine
usciva dal condotto sotterraneo, per essere incanalata sulle arcate che
attraversavano il Campo Marzio. Del vasto complesso, costruito grazie
all'immenso bottino realizzato con la vittoria su Mitridate nel 63 a.C.,
restano solo pochi resti visibili nei sotterranei del convento del Sacro
Cuore; le strutture in opera reticolata e opera mista appartengono alla
tarda repubblica. Del complesso esiste anche una mappa di Pirro Ligorio.
L'edificio e gli horti occupavano le pendici della collina con una serie di
terrazze, collegate da scalinate monumentali.⁶⁷

-
Resti dell'Acqua Marcia, terzo acquedotto di Roma, costruito nel 144-140
  a.C.
-
Il tempio di Ercole Vincitore nel foro Boario (il secondo edificio in marmo
  di Roma e databile al 120 a.C.).
-
Il tempio B di largo di Torre Argentina (ovvero l'Aedes Fortunae Huiusce
  Diei, cioè "La Fortuna del Giorno Presente") databile attorno al 101 a.C.
-
Campidoglio: basamento del Tempio di Giove Ottimo Massimo, fatto
  ricostruire interamente da Lucio Cornelio Silla a partire dall'83 a.C. e
  completato nel 69 a.C.
-
Il tempio di Portuno nel foro Boario, databile agli anni 80-70 a.C.⁶⁴
-
Resti del Tabularium (in secondo piano, sotto il palazzo dei Senatori)
-
Ricostruzione ideale del teatro di Pompeo (databile agli anni 61-55 a.C.).
-
La Basilica Emilia (ricostruita dal 55 a.C. e inaugurata nel 34 a.C.) e
  sullo sfondo la Curia.
-
Il Foro di Cesare con il tempio di Venere Genitrice (dal 54 al 46 a.C.).
-
Scalinata della basilica Giulia (dal 54 al 46 a.C.), sullo sfondo il tempio
  dei Castori.
-
Ancora un'immagine della basilica Giulia nel Foro romano.
-
La Curia ricostruita interamente da Cesare e completata da Ottaviano
  Augusto (dal 52 al 29 a.C.) nel Foro romano.

Età imperiale

Alto Impero

Istituito de facto l'Impero, che conobbe la sua massima espansione nel II
secolo, sotto l'imperatore Traiano, Roma si confermò caput mundi, cioè
capitale del mondo, espressione che le era stata attribuita già nel periodo
repubblicano. Il territorio dell'impero, infatti, spaziava dall'Oceano
Atlantico al Golfo Persico⁶⁸ , dalla parte centro-settentrionale della
Britannia all'Egitto.

I primi secoli dell'impero, in cui governarono, oltre a Ottaviano Augusto,
gli imperatori delle dinastie Giulio-Claudia⁶⁹ , Flavia (a cui si deve la
costruzione dell'omonimo anfiteatro, noto come Colosseo)⁷⁰ e gli Antonini⁷¹
, furono caratterizzati anche dalla diffusione della religione cristiana,
predicata in Giudea da Gesù Cristo nella prima metà del I secolo (sotto
Tiberio) e divulgata dai suoi apostoli in gran parte dell'impero⁷² .

Fu Adriano a scegliere come successore, adottandolo, Tito Antonino (dopo la
morte prematura di Elio Cesare), il quale era stato proconsole in Asia e
che ricevette poi dal senato il titolo di Pio. Quando Antonino scomparve
nel 161 la sua successione era già stata predisposta con l'adozione del
genero Marco Aurelio Antonino, già indicato da Adriano stesso.

Marco Aurelio, che era stato educato a Roma secondo una cultura raffinata e
bilingue (di sua mano è un trattato di meditazioni filosofiche in greco),
volle dividere il potere col genero, di nove anni minore, Lucio Vero, già
adottato da Antonino Pio. Con lui instaurò una diarchia, dividendo il
potere e affidandogli il comando militare nelle campagne in Parthia e in
Armenia. Nel 169 Lucio morì e Marco Aurelio rimase l'unico sovrano.
Scomparve nel 180 durante l'epidemia di peste scoppiata nel campo militare
di Carnuntum, vicino l'attuale Vienna (Vindobona), durante le dure lotte
contro i Quadi e i Marcomanni. Il principe-filosofo, che aveva cercato,
ispirandosi ad Adriano, di presentarsi come un imperatore saggio e amante
della pace, aveva paradossalmente trascorso tutti gli ultimi anni di
governo in dure campagne militari, nell'affannoso compito di riportare la
sicurezza nei confini dell'impero. Gli successe il figlio Commodo, che
cercò di imporre un'autocrazia ellenizzante. Commodo, era stato associato
al potere col padre Marco Aurelio nel 177. Con lui si concluse il periodo
degli imperatori adottivi, anche se non c'era mai stato un preciso schema
istituzionale dietro le adozioni e forse erano solo divenute indispensabili
per la mancanza di eredi naturali ai sovrani del II secolo.

Il governo di Commodo fu per molti versi irresponsabile e demagogico. Dopo
aver condotto una pace frettolosa con le tribù germaniche, contro le quali
stava lottando al momento della morte del padre, tornò velocemente a Roma.
Qui cercò di aumentare il proprio prestigio personale e la propria
popolarità con una serie di iniziative discutibili, come le frequenti
elargizioni pubbliche di denaro e di altri beni, i costosi spettacoli
gladiatori, ecc., che dissanguarono in breve tempo le casse dello Stato.
Egli cercò inoltre di imporre un'autarchia sul modello
ellenistico-orientale, ammantando la propria personalità di significati
religiosi (facendosi identificare col dio Ercole).

Sembrò ignorare i pericoli che si addensavano ai confini dell'impero e
quando venne eliminato da una congiura di palazzo (nel 192), lo Stato
romano entrò in una profonda crisi per la successione, che viene spesso
indicata come l'inizio della parabola discendente del dominio di Roma.
Nonostante le prime avvisaglie della crisi, il periodo degli Antonini venne
ricordato come un'epoca aurea, di benessere e giustizia rispetto alla grave
crisi dei secoli successivi.

Settimio Severo fu il primo imperatore "militare" (e della dinastia dei
Severi), poiché salito al potere grazie esclusivamente all'appoggio delle
sue legioni, sconfiggendo gli altri pretendenti appoggiati da altre
divisioni dell'esercito e imponendo la sua figura al senato, che non poté
fare altro che ratificare la sua carica. Il 9 giugno 193 entrò dunque
vittorioso in Roma. Con queste premesse le successioni si svolsero da
allora in poi quasi sempre in un clima di sovvertimento e di anarchia, con
lotte molto spesso armate fra i contendenti e l'arrivo al potere talvolta
anche di avventurieri senza scrupoli. La tradizione amministrativa e
burocratica statale, corrotta dai favoritismi personali, si andò
progressivamente allentando, accentuando la situazione di crisi.

Le contraddizioni interne, aggravate dall'urgenza dei problemi alle
frontiere, minacciarono l'autorità imperiale e la sopravvivenza della
società e degli assetti tradizionali precedenti, che ne uscirono
profondamente sconvolti. La gran parte degli imperatori di questo periodo
non fu niente più che una meteora, bloccando di fatto la possibilità di
legiferare in maniera continuativa, visto il ridimensionamento di peso del
Senato e la tendenza degli imperatori a accentrare nelle proprie mani tutti
i poteri considerandosi autocraticamente al di sopra di qualsiasi legge.
L'esercito divenne il principale strumento della politica, fautore della
fortuna di ciascun imperatore, che per questo ne diveniva "schiavo",
dovendo cedere a tutte le richieste dei militari per non soccombere. La
prodigalità verso le truppe aggravò ulteriormente le casse dello Stato, già
impoverite dall'economia stagnante, regredita in alcune aree a livello di
sussistenza (soprattutto nelle province occidentali dove particolarmente
frequenti furono le incursioni nemiche). A ciò va aggiunta la penuria di
schiavi, per mancanza di guerre di conquista, e la tassazione più forte,
resa necessaria per far fronte alle richieste delle legioni e alle
necessità per far funzionare l'apparato statale. La moneta si svalutò
pesantemente, tanto che Settimio Severo dovette dare impulso alle
distribuzioni in natura istituendo l'annona militare, quota fissa dei
raccolti (indipendentemente dalla quantità dei raccolti) da destinare allo
Stato.

Sotto Settimio Severo e poi Caracalla ed Eliogabalo avvenne una forte
orientalizzazione della vita romana, con l'introduzione, tra l'altro, di
culti misterici e orgiastici, che sfruttavano le esigenze di evasione
mistica e irrazionale dal presente allora molto sentite e già coalizzate
dallo stoicismo e dal Cristianesimo, seppure con un'attitudine meno
elitaria.

Nel III secolo, al termine della dinastia dei Severi⁷³ (193-235), iniziò la
crisi del principato, cui seguì un periodo di anarchia militare (235-284).

Urbanistica

Il maggiore sviluppo urbanistico e monumentale si ebbe nell'età imperiale.
Con Augusto la città, subì una radicale trasformazione urbanistica. Augusto
si poteva vantare di aver trovata un Roma "di terracotta" e di averla
lasciata "di marmo". In effetti fu in quest'epoca che Roma assunse
l'aspetto simile a quello delle più importanti città ellenistiche. Roma che
aveva ormai una popolazione di circa un milione di abitanti⁷⁴ venne divisa
in 14 regioni (a loro volta suddivisi in vici, quartieri),⁷⁵ i cui nomi
tuttora si perpetuano nella forma contratta di "rioni". Furono inizialmente
contrassegnate solo da un numero, ma successivamente ciascuna ebbe anche un
suo nome, dato probabilmente dall'uso. Le regioni erano a loro volta
suddivise in vici, ossia singoli quartieri. E sempre sotto Augusto venne
istituito il corpo dei vigiles, con compiti di vigili del fuoco e polizia
urbana,¹ ⁷⁵ e vennero delimitate le rive e l'alveo del Tevere, con la
creazione di nuovi acquedotti. Oltre a ciò, onde evitare i danni dei
frequenti incendi, sempre Augusto intervenne riducendo l'altezza delle
nuove costruzioni, proibendo di edificare lungo le vie pubbliche a
un'altezza superiore ai 70 piedi.¹

Si completarono alcuni degli interventi di Cesare e si avviarono nuovi
grandi progetti urbanistici, che sebbene non avessero la grandiosità e la
radicalità di quelli cesariani, si raccordarono direttamente a essi, a
partire dalla costruzione di un nuovo Foro, quello di Augusto,⁵⁸ e dalla
regolarizzazione della piazza del Foro Romano con la costruzione del tempio
del Divo Giulio e della basilica Giulia e il rifacimento della basilica
Emilia. L'antica sede della vita politica cittadina diventava così una
piazza monumentale acquistando il suo aspetto definitivo.

Con l'aiuto di Agrippa, suo amico e consigliere, Augusto si occupò anche
della sistemazione del Campo Marzio, che si andò arricchendo di edifici
pubblici e monumenti. Nella zona più periferica venne costruito il suo
mausoleo al quale erano inoltre simbolicamente collegati un grande orologio
solare, che usava un obelisco come gnomone, e l'Ara Pacis. Le Terme di
Agrippa furono le prime terme pubbliche della città.

Nell'area del Circo Flaminio venne costruito il teatro dedicato al nipote
Marcello, in prossimità del ricostruito Portico di Ottavia, dedicato in
nome della sorella Ottavia, madre di Marcello, e del tempio di Apollo
Sosiano. A queste opere va aggiunto un teatro, le biblioteche aperte al
pubblico e il restauro o la costruzione di ben 82 santuari: Augusto affermò
di aver trovato una città di mattoni e di lasciarla di marmo. Strabone, che
scriveva al tempo di Augusto-Tiberio, sosteneva vi fosse la necessità della
costruzione di una seconda cerchia di mura, poiché quelle serviane non
erano più sufficienti a contenere la città del suo tempo.¹

La monumentalizzazione della città proseguì sotto i successori di Augusto.
Nel 64, sotto il regno di Nerone uno spaventoso incendio quasi rase al
suolo l'intera città, distruggendo interamente tre delle zone augustee e
danneggiandone gravemente sette, lasciandone integre solo quattro. Per
favorire un'ordinata ricostruzione e impedire le condizioni che favorivano
il diffondersi degli incendi, Nerone dettò nuove e lungimiranti regole
edilizie, destinate a frenare gli eccessi della speculazione e tracciare un
nuovo impianto urbanistico, sul quale è tuttora fondata la città. Venne
così emanato un nuovo piano regolatore, attuato però solo in parte, come
riporta Tacito, tramite la realizzazione di strade più larghe, affiancate
da portici, senza pareti in comune tra gli edifici, di altezza limitata e
con un uso quasi bandito di materiali infiammabili, sostituiti da pietra e
mattoni. Vennero aperte nuove piazze, le strade divennero più ampie e
fiancheggiate da portici, le abitazioni vennero ricostruite di altezza più
limitata.

Approfittando della distruzione, Nerone costruì la sua Domus Aurea, che
occupò gli spazi compresi tra Celio, Esquilino (Oppio) e Palatino con
un'enorme villa, segno tangibile delle mire autocratiche dell'imperatore.
Altri edifici pubblici neroniani furono il mercato del Celio (Macellum
Magnum) e le Terme di Nerone del Campo Marzio, la cui pianta regolare e
simmetrica fece da modello per tutti gli edifici termali futuri,
inaugurando la tipologia di terme "imperiali".

Dopo la morte di Nerone, gli imperatori flavi, restituirono a uso pubblico
parte degli spazi occupati dalla sua residenza, costruendo le terme di Tito
sul colle Oppio (forse adattate dalle terme private di Nerone), restituendo
il tempio del Divo Claudio, già trasformato in ninfeo, e innalzando il
Colosseo, sul sito del lago artificiale dei giardini. Venne tenuto per uso
privato solo il breve settore della Domus Titi.

Lo sviluppo architettonico nell'età flavia ebbe un'importanza fondamentale
per la messa in opera di tecniche nuove, capaci di portare a un ulteriore
sviluppo delle articolazioni spaziali. Già al tempo di Nerone vennero
sperimentate nuove soluzioni, come la sala ottagonale della Domus Aurea,
influenzata da modelli siriaci a base poligonale. Ma è soprattutto in
questo periodo che si diffondono l'uso della cupola emisferica (Domus
Transitoria e Domus Aurea), lo sviluppo delle volte a crociera (Colosseo),
l'utilizzo di nervature con archi in laterizio in serie e lo sviluppo delle
volte a botte, che arrivano a raggiungere i 33 metri di diametro nel
vestibolo domizianeo del Foro Romano.

E sempre sotto i Flavi ebbero luogo altri incendi, come l'incendio del
Campidoglio del 69⁷⁶ e quello del Campo Marzio e Campidoglio dell'80. Nel
73 Vespasiano e Tito si presero una magistratura repubblicana ormai quasi
dimenticata, quella di censore, con l'obiettivo di ampliare pomerium (il
confine sacro della città) e iniziare una generale ristrutturazione
urbanistica.

Individuati poi nuovi punti focali oltre alle già consolidate zone dei Fori
imperiali e del Campo Marzio, si intraprese la monumentalizzazione anche
del colle Palatino (primo nucleo arcaico di Roma, già area di residenze
patrizie repubblicane), destinato a divenire la zona per le residenze degli
imperatori ("Domus Flavia" e "Domus Augustana").

Domiziano proseguì l'opera dei suoi predecessori, ricostruendo
integralmente, dopo l'incendio dell'80 il Campidoglio e il Campo Marzio.
Tra i nuovi edifici fece costruire il Foro Transitorio (poi inaugurato da
Nerva, dal quale prese anche il nome), l'arco di Tito, il Tempio di
Vespasiano e Tito, lo Stadio di Domiziano, oggi ricalcato da piazza Navona,
l'Odeon di Domiziano e la Porticus Divorum.

Sotto Traiano si registrò la massima espansione dell'Impero romano e entro
il II secolo Roma raggiunse la massima espansione demografica. L'imperatore
completò la serie dei Fori Imperiali con la grande piazza del Foro di
Traiano (il foro imperiale più grande, che dovette richiedere la
distruzione di numerosi edifici tra Quirinale e Campidoglio, come il
venerando Atrium Libertatis), nel quale venne collocata la celebre Colonna
coclide e il contiguo complesso dei Mercati di Traiano. Vennero inoltre
costruite le terme sul colle Oppio, le prime nelle quali si riscontra
definitivamente il tipo che venne poi ripreso dalle terme di Caracalla e di
Diocleziano.

Ad Adriano e Antonino Pio si deve il picco dell'attività edilizia. Dal 123
si registra l'uso di indicare sul mattoni la data consolare, segno di
un'attività delle fornaci particolarmente intensa. Ad Adriano e ai suoi
immediati successori si devono il Pantheon nel suo attuale aspetto e la
costruzione di un Mausoleo, oggi trasformato in Castel Sant'Angelo, il
tempio di Adriano, inserito più tardi nel palazzo della Borsa, il tempio di
Antonino e Faustina nel Foro Romano, la Colonna antonina, dedicata a
Antonino Pio e Faustina. La Villa Adriana fu una vera e propria reggia
suburbana. Ma ancora più importante fu la costruzione di interi quartieri
con insulae a più piani, come nella VII regione a est della Via Lata:
l'idea dell'aspetto di queste zone si può avere dagli scavi di Ostia
antica, presso l'antico porto di Roma.

Dopo l'incendio del 191, sotto Commodo, iniziò una nuova fase di lavori,
curati dalla dinastia dei Severi: fu ricostruito il Tempio della Pace, gli
Horrea Piperiana, il Portico di Ottavia; si aggiunse un'ala al palazzo
imperiale sul Palatino, con una nuova facciata monumentale verso la Via
Appia, il Septizodium; furono innalzati l'arco di Settimio Severo e le
terme di Caracalla, l'edificio più imponente e tra i meglio conservati
della Roma imperiale. Sempre all'epoca di Caracalla venne costruito quello
che forse era il tempio più grandioso della città, il Serapeo sul
Quirinale. La pianta marmorea incisa sotto Settimio Severo su un muro del
Foro della Pace e in parte pervenutaci ci dà una rappresentazione
planimetrica della Roma di quegli anni.

Nel corso del III secolo, quando per la grande crisi politica e militare
gli imperatori non furono quasi mai presenti nella capitale dell'impero,
l'attività edilizia rallentò fino ad arrestarsi quasi del tutto. Sintomo
del declino fu la fine dell'uso di bollare i mattoni con la data consolare,
dalla morte di Caracalla con una parentesi di breve ripresa durante il
regno di Diocleziano. Tra gli edifici costruiti nel II secolo ci furono il
Tempio di Eliogabalo, sul Palatino, e il Tempio del Sole sul Campo Marzio,
voluto da Aureliano. L'opera più importante fu tuttavia la costruzione
delle mura aureliane, chiara testimonianza dei tempi, volute
dall'imperatore Aureliano a partire dal 272: dopo secoli infatti si temeva
nuovamente per la sicurezza della città, segno di una consapevole debolezza
militare. Le mura furono successivamente rialzate e rafforzate più volte
fino a raggiungere l'attuale e monumentale aspetto.

Archeologia dei principali edifici: da Augusto ad Adriano (27 a.C.-138
d.C.)

Periodo augusteo e giulio-claudio (27 a.C.-68 d.C.)

Nel periodo augusteo e successivo, si nota un irrobustirsi di tutti quegli
edifici privi dell'influenza del tempio greco: archi trionfali, terme,
anfiteatri o lo stesso mausoleo di Augusto a Roma. Nell'arco partico del
Foro Romano, eretto da Augusto verso il 20 a.C. si vede la nascita
dell'arco a tre fornici, anche se la suddivisione risponde a passaggio di
due marciapiedi laterali, se le parti laterali non sono ancora unite in un
unico complesso formale e vi si riscontrano elementi locali (l'arco
centrale) e ellenistici (le edicole). Svetonio racconta:

A questo periodo Risalgono a questo periodo i più spettacolari edifici per
gli spettacoli come il teatro di Marcello (11 a.C.). Il gusto scenografico
ellenistico venne assimilato dagli architetti romani e sviluppato
ulteriormente, portando l'architettura a nuovi vertici in maniera più
rilevante e precoce delle altre arti. Numerosi altri edifici furono poi
costruiti o restaurati durante il suo principato:

- la ristrutturazione della Curia (sede del senato) e del Tempio di Giove
  Ottimo Massimo sul Campidoglio, dove depose un bottino composto da
  sedicimila libbre d'oro, con pietre preziose e perle per un valore di
  cinquanta milioni di sesterzi;⁷⁵
- la costruzione di un nuovo foro accanto a quello di Gaio Giulio Cesare
  (il Foro di Augusto), che includeva anche il tempio di Marte Ultore;⁷⁷
- numerosi nuovi templi, come quelli dedicati ad Apollo sul Palatino⁷⁷ (con
  la vicina biblioteca Apollinis, greca e latina⁷⁷ ) e al padre adottivo,
  il Divo Giulio, oltre al Pantheon costruito tra il 27-25 a.C.), al Teatro
  di Marcello⁷⁷ (terminato nell'11 a.C.), alle Terme di Agrippa,⁷⁷ agli
  acquedotti Aqua Iulia (costruito da Marco Vipsanio Agrippa nel 33 a.C.),
  Aqua Virgo (del 19 a.C.) e Aqua Alsietina (del 2 a.C.), ad un nuovo ponte
  sul Tevere fatto costruire da Agrippa;⁷⁷
- la ricostruzione della Basilica Giulia (dedicata ai nipoti Gaio e Lucio⁷⁷
  ) nel 12 d.C., ora ampliata dopo un incendio;
- alcuni portici, uno dedicato alla moglie Livia ed un secondo alla sorella
  Ottavia;⁷⁷
- il permesso di costruire a privati, come il primo anfiteatro in pietra a
  Statilio Tauro, il Teatro di Balbo, il Tempio di Ercole delle Muse a
  Lucio Marcio Filippo, il tempio di Diana a Lucio Cornificio, l'atrio
  delle libertà a Gaio Asinio Pollione e il tempio di Saturno a Lucio
  Munazio Planco;⁷⁷
- i monumenti celebrativi come l'Ara Pacis (a fianco dell'immensa meridiana
  del campo Marzio), un arco trionfale nel Foro romano, un altro arco
  trionfale dedicato ai nipoti Gaio e Lucio Cesari,⁷⁷ i rostri apposti nel
  Foro romano dopo la vittoria su Marco Antonio nella battaglia di Azio, un
  Mausoleo, due enormi obelischi egiziani;
- il tempio di Giove Tonante sul Campidoglio;⁷⁷
- un luogo adatto per le battaglie navali, scavando il terreno nei pressi
  del Tevere (Naumachia Augusti), dove ora si trova il bosco dei Cesari;⁷⁸
- altri numerosissimi monumenti in tutte le province imperiali a partire
  dal vicino porto di Roma, Portus.⁷⁹

E sempre Svetonio ci ricorda che Augusto:

Fece, inoltre, allargare e pulire il letto del fiume Tevere, da troppo
tempo ricolmo di detriti, per evitare nuove e pericolose inondazioni;⁷⁵
Oltre a ciò, onde evitare i danni dei frequenti incendi, Augusto intervenne
riducendo l'altezza delle nuove costruzioni, proibendo di edificare lungo
le vie pubbliche ad un'altezza superiore ai 70 piedi.¹ Svetonio racconta
infinite che:

Tra il 20 e il 23, Tiberio, su consiglio del potente comandante (prefetto
del pretorio) Seiano, decise di costruire i castra Praetoria, per radunarvi
le nove coorti esistenti.

A Claudio si devono invece la costruzione dell'Acquedotto Claudio (iniziata
dal suo predecessore Caligola nel 38) e dell'Acquedotto Anio novus,
completati nel 52; la costruzione di un canale navigabile sul Tevere che
terminava a Portus, il nuovo porto a nord di Ostia, a circa tre km a nord.
Il porto era costituito da due moli a forma di semicerchio, numerosi granai
per l'approvvigionamento di merci provenienti da tutte le province romane e
all'imboccatura era posto un faro che divenne il simbolo della città
stessa. Per ospitare le navi fu scavato un gigantesco bacino rettangolare
di circa 1000 per 700 metri, collegato al Tevere da due canali. Gli
ingegneri di Claudio non considerarono con la dovuta attenzione il problema
rappresentato dal deposito delle sabbie fluviali, e in breve il nuovo porto
fu inagibile. Di questo fallimento fece tesoro Traiano che costruì nello
stesso luogo un porto più efficiente che rimase in funzione per secoli.

In seguito all'incendio del 64, Nerone recuperò una vasta area distrutta,
facendo realizzare il faraonico complesso edilizio noto come Domus Aurea,
la sua residenza personale, che giunse a comprendere il Palatino, le
pendici dell'Esquilino (Oppio) e parte del Celio, per un'estensione di
circa 2,5 km quadrati (250 ettari). E sempre in questa circostanza fu
realizzato il cosiddetto colosso di Nerone, una gigantesca statua
dell'imperatore in bronzo, alta 110 piedi secondo Plinio il vecchio⁸⁰ , 120
secondo Svetonio⁸¹ o 102 secondo il Cronografo del 354⁸² . Originariamente
il colosso era situato nel vestibolo della Domus Aurea, in summa sacra
via.⁸³ Il successivo incendio della Domus Aurea danneggiò il monumento che
fu restaurato da Vespasiano, il quale lo convertì in una rappresentazione
del dio Sole.⁸⁴ Ricordiamo, inoltre, che nel 62 fu eretto un nuovo
complesso termale presso il Campo Marzio che copria un'area di 190x120
metri.

-
Il mausoleo di Augusto dove fu seppellito il primo imperatore romano e i
  personaggi appartenenti alla dinastia giulio-claudia (iniziato nel 29
  a.C.).
-
L'aqua Virgo fatta costruire da Augusto nel 19 a.C.
-
Il Ponte Sisto databile attorno al 12 a.C.
-
Teatro di Marcello dell'11 a.C.
-
L'Ara Pacis di Augusto, consacrata il 30 gennaio del 9 a.C.
-
Il Foro di Augusto, inaugurato nel 2 a.C. con al centro il Tempio di Marte
  Ultore.
-
La Basilica Giulia rifatta interamente da Augusto nel 12 d.C..
-
Resti della mura e della porta praetoria del castra Praetoria (costruita
  tra il 20 e il 23 da Tiberio)
-
L'acquedotto Claudio.
-
Resti delle terme di Nerone (del 62), oggi nel rione di Sant'Eustachio a
  Roma
-
Interno della Domus Aurea (1) costruita dopo il 64.
-
Interno della Domus Aurea (2).
I Flavi (69-96)
Interno del Colosseo oggi

Gli imperatori della dinastia flavia proseguirono nell'edificazione di
opere di grande impegno. Fra queste spicca il Colosseo, il simbolo più
famoso di Roma. Quest'epoca fu fondamentale per lo sviluppo di tecniche
nuove, che permisero ulteriori sviluppi delle articolazioni spaziali.
L'arco di Tito (81 o 90 d.C.) è impostato secondo uno schema più pesante e
compatto dei precedenti augustei, che si allontana sempre di più
dall'eleganza di matrice ellenistica. Ma fu soprattutto con la diffusione
delle cupole emisferiche (Domus Transitoria, Domus Aurea e ninfeo di
Domiziano a Albano Laziale) e la volta a crociera (Colosseo), aiutata
dall'uso di archi trasversali in laterizio che creano le nervature e
dall'uso di materiale leggero per le volte (anfore). Inoltre venne
perfezionata la tecnica della volta a botte, arrivando a poter coprire aree
di grandi dimensioni, come la vasta sala (33 metri di diametro) del
vestibolo domizianeo del Foro Romano.

Molto danaro fu speso da Vespasiano in lavori pubblici e in restauri e
abbellimenti di Roma:

- ricostruì il Campidoglio, dando lui stesso una mano a rimuovere le
  macerie e trasportandole personalmente in spalla; in questa circostanza
  fece rifare tremila tavole in bronzo, andate completamente distrutte nel
  recente incendio, dove erano conservati i senatoconsulti fin quasi dalla
  fondazione della città, i plebiscita, i trattati e le alleanze;⁸⁵
- iniziò un nuovo e funzionale Foro (il terzo dopo quelli di Cesare e
  Augusto);
- ordinò la costruzione di tempio dedicato alla Pace⁸⁶ (decorato dalle
  statue che Nerone aveva raccolto in Grecia e in Anatolia). Si trovava
  accanto al foro di Augusto, separato solo dalla strada dell'Argileto,
  l'antica strada tra Foro Romano e Esquilino, risistemata poco dopo sotto
  Domiziano con la costruzione del foro Transitorio. Definito dai
  contemporanei come una delle meraviglie del mondo,⁸⁷ venne fatto
  costruire sotto Vespasiano (nel 74) e concluso da Domiziano;
- portò a termine il tempio del Divo Claudio sul colle Celio, iniziato da
  Agrippina, ma quasi interamente demolito da Nerone fin dalla
  fondamenta;⁸⁶
- dispose la costruzione di numerosi bagni pubblici (che presero il nome di
  "Vespasiani");
- realizzò, infine, un immenso anfiteatro (il Colosseo), il simbolo ancora
  oggi dell'antica Roma, nell'area che sapeva essere stata a ciò destinata
  dal divo Augusto.⁸⁶ ⁸⁸

Sul colle Palatino, dove aveva già abitato Augusto (forse nella cosiddetta
casa di Livia, edificio non monumentale ma decorato da pregevoli pitture di
secondo stile), poi vi avevano abitato Tiberio, Caligola e Nerone. Ma il
palazzo più venne costruito da Domiziano, il cui architetto Rabirus edificò
una costruzione ad almeno tre livelli della quale ci restano grandiose
rovine.⁸⁹ Un piano era situato sul colle e due sulle pendici, secondo
un'articolazione complessiva in quattro parti: la domus Flavia, zona di
rappresentanza e per le funzioni ufficiali, la domus Augustana, residenza
privata imperiale, lo stadio e le terme. La sua imponenza diede occasione
ai cortigiani di esprimere grandi lodi così come ai detrattori di
squalificare l'imperatore.⁹⁰

Oltre ai numerosi templi, fu eretta nella II regione – il Celio - la Mica
Aurea, un padiglione privato che non è chiaro dove esattamente sorgesse,⁹¹
l'arco di Tito sulla via Sacra e furono terminate le costruzioni del
Colosseo (iniziato dal padre Vespasiano) e del vicino Ludus Magnus, oltre
alla Meta sudante. Dobbiamo infine ricordare poi tutta una serie di altri
edifici fatti costruire per rendere più splendida e monumentale la capitale
dell'Impero romano: dal Foro della Pace (con il tempio della Pace), alle
Terme di Tito, al Foro Transitorio,⁹² all'arco di Tito, allo stadio
(incaricando il celebre architetto Apollodoro⁹³ ), all'odeon nel quale si
svolgevano i Ludi capitolini.

-
Resti del Colosseo oggi, i cui lavori iniziarono nel 72.
-
Sezione del Colosseo.
-
Pianta dell'anfiteatro.
-
Foro della Pace iniziato da Vespasiano nel 74.
-
L'arco di Tito.
-
Pianta delle Terme di Tito (giallo la palestra, rosso i Calidarium, viola
  il Tepidarium, blu il Frigidarium).
-
Resti del palazzo di Domiziano sul Palatino.
-
Il cortile della Domus Augustana.
-
Lo stadio palatino all'interno del complesso della Domus Augustana.
-
Peristilio della Domus Flavia.
-
Foro detto "di Nerva", costruito dall'imperatore Domiziano ultimo della
  dinastia dei Flavi.
-
Resti dello stadio di Domiziano sotto l'attuale piazza Navona, visibili da
  via Zanardelli.
Traiano (Optimus princeps; 98-117)

Apollodoro di Damasco completò la serie dei Fori imperiali di Roma, con il
vastissimo Foro di Traiano,⁹⁴ dalla pianta innovativa, priva di tempio
all'estremità, per permettere il capace funzionamento amministrativo,
commerciale, giudiziario e politico della capitale dell'impero. Costruito
dopo grandiosi lavori di sbancamento,⁹⁵ rese disponibili nuovi, grandi
spazi e l'ampia basilica Ulpia ne è a testimonianza. Sembra inoltre che fu
costruito un arco trionfale allo stesso dedicato su decreto del Senato nel
117, la cui collocazione è incerta. Gli studiosi formularono varie ipotesi
sulla sua collocazione, che sembrava più probabile entro il Foro di Traiano
stesso, forse quale ingresso monumentale in collegamento con quello di
Augusto, o forse come struttura indipendente. Esiste infatti un aureo con
la raffigurazione di un arco, a fornice unico e sormontato dal carro
trionfale imperiale, scandito verticalmente in cinque sezioni scandite da
sei colonne; accanto al fornice centrale sono raffigurate due nicchie con
timpano per ciascun lato, dove potevano essere conservate le statue dei
prigionieri Daci (presenti oggi nell'arco di Costantino). Il carro
trionfale era trainato da sei cavalli e fiancheggiato da trofei con
vittorie.

Per sistemare coerentemente il declivio verso il colle Quirinale, nato dal
taglio del colle, venne realizzato un ardito complesso, denominato Mercati
di Traiano, che seppe sfruttare articolatamente lo spazio disponibile, con
più livelli e un organico complesso di uffici e spazi amministrativi. Verso
il Colosseo, sui resti della Domus Aurea di Nerone (a pochi anni dal suo
incendio del 104) furono edificati nuovi impianti termali (inaugurati il 22
giugno del 109). Furono le prime "grandi terme" di Roma e all'epoca infatti
erano il più grande edificio termale esistente al mondo.⁹⁶ Venne costruita,
sempre sotto Traiano, la Basilica Argentaria, che fiancheggiava il tempio
di Venere Genitrice nel Foro di Cesare, e che serviva a sistemare le
pendici del Campidoglio dopo il taglio per l'eliminazione della sella
montuosa che collegava questo al Quirinale. La ricchezza ottenuta,
pertanto, con le campagne militari vittoriose in Dacia permise il
rafforzarsi di una classe media, che diede origine a una nuova tipologia
abitativa, con più abitazioni raggruppate in un unico edificio, sempre più
simili alle ricche case patrizie.

Dopo un grave incendio sotto Domiziano, la ricostruzione del Circo Massimo,
probabilmente già iniziata sotto questo imperatore, venne completata da
Traiano nel 103: a quest'epoca risalgono la maggior parte dei resti giunti
fino a noi. Sono ricordati ancora restauri sotto Antonino Pio, Caracalla⁹⁷
e Costantino I.

E sempre a Traiano si devono due opere di ingegneria idraulica: la
costruzione di un nuovo acquedotto nel 109, l'Acquedotto Traiano, con
parziale riutilizzazione del condotto dell'Aqua Alsietina, raccolgiendo le
acque di sorgenti sui monti Sabatini, presso il lago di Bracciano (lacus
Sabatinus) e la cui lunghezza complessiva era di circa 57 km e la portata
giornaliera di circa 2.848 quinarie, pari a poco meno di 118.200 m³; un
nuovo porto, detto di Traiano, sempre progettato da Apollodoro di Damasco,
più funzionale e più arretrato rispetto a quello di Claudio, i cui lavori
durarono dal 100 al 112, con la creazione di un bacino artificiale di forma
esagonale (con lati di 358 m, profondo 5 m e una superficie complessiva di
32 ettari e 2000 metri di banchine), collegato a Ostia con un nuovo canale
e una strada a due corsie.

-
La Basilica Ulpia e la Colonna di Traiano visti da sud.
-
I Mercati di Traiano.
-
Modellino che ricostruisce la pianta del grande foro di Traiano.
-
Dettaglio della Colonna di Traiano: scene 22-23 (in basso) e scene 27-28
  (in alto).
-
Pianta delle Terme di Traiano (notare la nuova disposizione assiale
  rispetto agli edifici preesistenti) di epoca antecedente.
-
Resti delle terme di Traiano, sorti sulla precedente Domus Aurea di Nerone.
-
Modellino del Circo Massimo, ricostruito e completato da Traiano nel 103.
-
Aureo con l'iscrizione Forum Traian e la rappresentazione di un arco
  trionfale, o forse dell'entrata monumentale al Foro di Traiano (117).
Adriano (117-138)

Il capolavoro dell'epoca di Adriano e dell'architettura romana in generale
è il Pantheon, ricostruito dopo un incendio del 110 (i bolli sui mattoni
confermano il periodo tra il 115 e il 127) secondo una nuova pianta
circolare che comprendeva una vasta aula coperta dalla cupola emiciclica,
il cui diametro corrisponde all'altezza dell'edificio. Col Pantheon è
chiara la divergenza tra architettura greca e romana: la prima si rivolge
essenzialmente all'esterno degli edifici, la seconda mette al centro gli
spazi interni. Non si conoscono esempi in Grecia della tipologia
architettonica del Pantheon (edificio a base circolare con pronao colonnato
organicamente articolato), mentre si hanno forse tracce a Roma in epoca
republicana (il tempio B del Largo Argentina). Sempre Adriano ordinò la
costruzione del grande tempio di Venere e Roma nel Foro Romano, disegnato
dallo stesso imperatore (e criticato da Apollodoro di Damasco, architetto
di Traiano).

Opposto idealmente al mausoleo di Augusto, Adriano fece realizzare sulle
sponde del Tevere il proprio mausoleo, oggi Castel Sant'Angelo, con
l'annesso ponte Elio che serviva a collegarlo alla riva sinistra.

-
Il Pantheon ricostruito tra il 118 e 128.
-
Il mausoleo di Adriano, oggi Castel Sant'Angelo (iniziato nel 125 fu
  portato a termine da Antonino Pio nel 139) e il relativo ponte Elio
  (costruito nel 134).
-
Ricostruzione ideale del Tempio di Venere e Roma.
-
Resti del Tempio di Venere e Roma, i cui lavori iniziarono nel 121 e
  terminarono nel 135.

Archeologia dei principali edifici: dagli Antonini ad Aureliano (138-275)

Periodo antonino

Sotto la dinastia degli Antonini, la produzione artistica ufficiale
continuò nel solco del classicismo adrianea, con alcune tendenze che si
svilupparono ulteriormente. Il gusto per il contrasto tra superfici lisce e
mosse (come nel ritratto di Adriano), trasposto su una composizione
d'insieme produsse il rilievo estremamente originale della decursio nella
base della colonna Antonina. Conseguenza fu anche l'accentuazione del
chiaroscuro.

Antonino Pio eresse, prima in ricordo della moglie Faustina maggiore (morta
nel 141), un tempio a lei dedicato nel Foro romano (oggi Chiesa di San
Lorenzo in Miranda), e poi in onore del suo predecessore, l'imperatore
Adriano (divinizzato dopo la sua morte), un tempio allo stesso dedicato nel
145, oggi in piazza di Pietra, nell'antica regione del Campo Marzio. Nel
147 questo imperatore provvedette alla costruzione di un nuovo ponte sul
Tevere (o forse alla ristrutturazione del precedente ponte di Agrippa),
prendendo probabilmente i nomi di ponte Aurelio (pons Aurelius) o ponte di
Antonino (pons Antonini), riportati da fonti tarde.

Nel 161-162 i figli dell'Imperatore appena defunto, Antonino Pio,
dedicarono al padre adottivo una colonna onoraria a lui dedicata e alla
moglie Faustina maggiore. Marco Aurelio e Lucio Vero scelsero come zona
quella dove si era svolto l'Ustrinum Antoninorum, cioè la cremazione del
corpo dell'imperatore. La colonna era fatta di granito rosso egiziano, non
possedeva decorazioni sulla superficie del fusto e misurava 14.75 m in
altezza. Alla sua sommità era posta una statua di Antonino Pio, come
mostrato in una moneta con l'effigie dell'imperatore.

A Marco Aurelio (o al figlio Commodo), si deve invece la costruzione della
omonima Colonna, monumento eretto tra il 176 e il 192 per celebrare (forse
solo dopo la morte di Marco), le vittorie ottenute su Germani e Sarmati
stanziati a nord del medio corso del Danubio durante le guerre
marcomanniche. La colonna, che era alta 29,617 metri (pari a 100 piedi
romani; 42 metri se si considera anche la base), è ancora nella sua
collocazione originale davanti a Palazzo Chigi. Si ispirava alla "gemella"
Colonna Traiana. Il fregio scultoreo che si arrotola a spirale intorno al
fusto, se fosse svolto, supererebbe i 110 metri in lunghezza. Questa
Colonna, sebbene ispirata a quella Traiana, presenta molte novità: scene
più affollate, figure più scavate, con un chiaroscuro più netto e,
soprattutto, la comparsa di elementi irrazionali (Miracolo della pioggia,
Miracolo del fulmine), prima avvisaglia di una società ormai in cerca di
evasione da una realtà difficile, che di lì a poco, durante il successivo
sfacelo economico e politico dell'impero, sarebbe sfociata
nell'irrazionalismo anti-classico.

Sempre a Marco Aurelio sarebbe da attribuire la costruzione di un arco
trionfale allo stesso dedicato, sulla base di un ciclo di dodici rilievi
(otto reimpiegati sull'arco di Costantino, tre conservati nel Palazzo dei
Conservatori dei Musei Capitolini e un ultimo, scomparso, di cui resta un
frammento oggi a Copenaghen). I rilievi, scolpiti in due riprese, nel 173 e
nel 176 furono attribuiti a un arcus aureus o arcus Panis Aurei in
Capitolio citato dalle fonti medioevali e che sorgeva sulle pendici del
Campidoglio, all'incrocio tra la via Lata e il clivus Argentarius, non
lontano dalla chiesa dei Santi Luca e Martina, dove i tre rilievi dei Musei
Capitolini erano riutilizzati. Un altro possibile sito dove potrebbe essere
sorto quest'arco è nei pressi della colonna di Marco Aurelio quale entrata
monumentale al porticato circostante il monumento "colchide" e a un tempio
dedicato allo stesso imperatore e alla moglie Faustina minore.⁹⁸ In ogni
caso il soggetto dei 12 pannelli erano le imprese militari di Marco Aurelio
durante le guerre marcomanniche.⁹⁹

Sotto Commodo si assistette a una svolta artistica, legata alla scultura.
Nelle opere ufficiali, dal punto di vista formale si ottenne una dimensione
spaziale pienamente compiuta, con figure ben collocate nello spazio tra le
quali sembra "circolare l'atmosfera" (come negli otto rilievi riciclati poi
nell'Arco di Costantino). Dal punto di vista del contenuto si assiste alla
comparsa di sfumature simbolico-religiosi nella figura del sovrano e alla
rappresentazione di fatti irrazionali.

-
Il Tempio di Antonino e Faustina nel Foro romano (oggi Chiesa di San
  Lorenzo in Miranda) fu edificato nel 141.
-
Il tempio di Adriano oggi (edificato nel 145).
-
Il ponte di Antonino, oggi ponte Sisto (edificato da Antonino Pio nel 147).
-
La decursio alla base della Colonna di Antonino Pio (edificato nel
  161-162).
-
Statua equestre di Marco Aurelio (attribuibile al 176-177).
-
Pannello proveniente da un possibile arco trionfale di Marco Aurelio. Qui
  Marco compie un sacrificio prima della campagna militare contro i barbari
  del nord (Musei Capitolini)
-
Pannello proveniente da un possibile arco trionfale di Marco Aurelio,
  raffigura Marco con due barbari (Musei Capitolini)
-
Pannello proveniente da un possibile arco trionfale di Marco Aurelio,
  rappresenta Marco in Trionfo (Musei Capitolini)
Periodo severiano
Le terme di Caracalla

A Roma, dopo l'incendio del 191, sotto Commodo, iniziò una nuova fase di
lavori, sotto i Severi: fu ricostruito il Tempio della Pace, Tempio di
Vesta (nel 204), gli Horrea Piperiana, il Portico di Ottavia; si aggiunse
un'ala dei palazzi imperiali del Palatino (la Domus Severiana), con una
nuova facciata monumentale verso la Via Appia, il Septizodium; furono
innalzati l'arco di Settimio Severo nel Foro Romano (eretto per il trionfo
partico del 203), l'arco degli Argentari (eretto in onore dell'imperatore
dai banchieri del Foro Boario nel 204) e le terme di Caracalla, l'edificio
più imponente e tra i meglio conservati della Roma imperiale. Sempre
all'epoca di Caracalla venne costruito quello che forse era il tempio più
grandioso della città, quello di Serapide sul Quirinale. A Eliogabalo si
deve invece un tempio dedicato al culto del Sol Invictus, il Elagabalium
(eretto nel 220-221) e ad Alessandro Severo, l'ultimo degli acquedotti
romani, l'Aqua Alexandrina (del 226).

La pianta marmorea incisa sotto Settimio Severo su un muro del Foro della
Pace e in parte pervenutaci ci dà una rappresentazione planimetrica della
Roma di quegli anni nella cosiddetta Forma Urbis Severiana.

L'arco di Settimio Severo a tre fornici era posizionato all'angolo nord-est
del Foro Romano. Eretto tra il 202 e il 203, fu dedicato dal senato
all'imperatore Settimio Severo e ai suoi due figli, Caracalla e Geta per
celebrare la vittoria sui Parti, ottenuta con due campagne militari
concluse rispettivamente nel 195 e nel 197-198. Una notevole novità è
rappresentata dai quattro grandi pannelli con le imprese militari di
Settimio Severo in Mesopotamia dell'arco trionfale. I modelli per tali
raffigurazioni furono molto probabilmente le pitture trionfali inviate
dall'Oriente e citate da Erodiano¹⁰⁰ , spiegando così l'insolita
costruzione compositiva per fasce orizzontali a partire dal basso. Il
modellato delle figure è sommario, ma i profondi solchi di contorni, ombre
e articolazioni, scavati col trapano elicoidale, animano con incisività la
raffigurazione, inaugurando un linguaggio particolarmente corsivo,
essenzialmente efficace, adatto a essere visto da distanza e al tempo
stesso di rapida esecuzione (e quindi più economico). Il tutto era poi reso
più espressivo dalla policromia. Questa tecnica ebbe poi grande fortuna per
tutto il III secolo. Nell'arco del Foro si afferma inoltre una
rappresentazione della figura umana nuova, in scene di massa che annullano
la rappresentazione individuale di matrice greca; anche la plasticità è
diminuita. L'imperatore appare su un piedistallo circondato dai generali
mentre recita l'adlocutio e sovrasta la massa dei soldati come
un'apparizione divina.

La Domus Severiana fu l'ultimo ampliamento dei palazzi imperiali sul
Palatino a Roma. Fu realizzata da Settimio Severo (attorno al 202-203), a
sud-est dello Stadio palatino della Domus Augustana. Dell'edificio restano
oggi solo le imponenti sostruzioni in laterizio sull'angolo del colle, che
creavano una piattaforma artificiale alla stessa altezza del palazzo di
Domiziano, dove era stato realizzato un ampliamento, essendo ormai esaurito
lo spazio fisico disponibile sul colle. Il vero e proprio edificio si
trovava quindi sulla terrazza sotto le sostruzioni. Facevano parte del
complesso le terme imperiali, che erano alimentate da un ramo
dell'Acquedotto Claudio. Sul lato verso la via Appia Settimio Severo aveva
poi fatto realizzare un'imponente facciata simile a una scena teatrale,
dotata di fontane e colonnati a tre livelli: il Settizonio (enorme fontana
di 100 metri di lunghezza, costruito nel 203). I resti dello splendido
edificio vennero, però, demoliti nel XVI secolo e ci è noto solo da disegni
rinascimentali.

L'arco degli Argentari è una piccola porta che si trova accanto al portico
della chiesa di San Giorgio al Velabro. Ha la forma di porta architravata.
Il monumento fu eretto nel 204 nel punto in cui l'antica strada urbana del
vicus Jugarium si immetteva nella piazza del Foro Boario, nella zona
dell'attuale piazza della Bocca della Verità. È una dedica privata degli
argentarii et negotiantes boari huius loci ("i banchieri e i commercianti
boari di questo luogo") agli augusti Settimio Severo e Caracalla, al cesare
Geta, a Giulia Domna, moglie di Settimio Severo, e a Fulvia Plautilla,
moglie di Caracalla. Il monumento è alto complessivamente 6,15 m e il
passaggio ha una larghezza di 3,30 m.

Le terme di Caracalla o Antoniniane, costituiscono uno dei più grandiosi
esempi di terme romane, conservate ancora per gran parte della loro
struttura e libere da edifici moderni. Furono costruite dall'imperatore
Caracalla sull'Aventino, tra il 212 e il 217, come dimostrano i bolli
laterizi¹⁰¹ . Le terme erano grandiose, ma destinate a un uso di massa per
il popolino dei vicini quartieri popolari della XII Regio. Per la loro
realizzazione fu creato nel 212 un ramo speciale dell'Acqua Marcia, uno
degli acquedotti di Roma antica, l'Aqua Antoniniana.

L'anfiteatro castrense fu il secondo anfiteatro conservato a Roma,
risalente agli inizi del III secolo, più precisamente a Eliogabalo
(218-222). Questo amphitheatrum castrense rappresentava un "anfiteatro di
corte", legato al Palazzo Sessoriano (o Sessorium), di cui faceva parte
anche l'edificio su cui oggi sorge la chiesa di Santa Croce in Gerusalemme.
Fu costruito probabilmente insieme al resto del complesso residenziale
imperiale all'epoca dell'imperatore Eliogabalo e restò in uso fino alla
costruzione delle Mura aureliane, che lo tagliarono a metà e lo
trasformarono in bastione avanzato. Era di forma ellittica, con un asse
maggiore di 88 m e minore di 75,80 m, la cui facciata esterna aveva tre
ordini.

L'Elagabalium era un tempio costruito sul lato nord-orientale del Palatino
dall'imperatore romano Eliogabalo (218-222) e dedicato alla divinità solare
di origine siriana Deus Sol Invictus, del quale l'imperatore stesso era
gran sacerdote. Il tempio, circondato da colonne, aveva dimensioni di 70 m
per 40 m, ed era a sua volta circondato da un portico colonnato. Si trovava
di fronte al Colosseo.

L'acquedotto alessandrino (Aqua Alexandrina) fu l'ultimo acquedotto
costruito nell'antica Roma. Venne edificato nel 226 dall'imperatore
Alessandro Severo. La sua realizzazione era finalizzata
all'approvvigionamento idrico delle terme di Nerone che, situate in Campo
Marzio presso il Pantheon (circa nella zona occupata oggi da Palazzo
Madama), erano state radicalmente ristrutturate dallo stesso imperatore, e
che pertanto da allora assunsero anche la denominazione di "terme
Alessandrine" (Thermae Alexandrinae).

-
Resti delle terme della Domus Severiana (202-203).
-
il Settizonio, parte sud orientale della Domus Severiana (databile al 203).
-
Arco degli Argentari nel Foro Boario (databile al 204).
-
Le terme di Caracalla (del 212-217).
-
Mappa delle terme di Caracalla (del 212-217).
-
L'Anfiteatro castrense (218-222).
-
Pianta dell'Elagabalium (218-222). In basso a sinistra la pianta della
  chiesa di San Sebastiano.
-
L'Acquedotto alessandrino (del 226).
Periodo dell'anarchia militare

L'opera più importante costruita a Roma in questo periodo sono le mura
aureliane (270-273), sintomo di come ormai non si ritenesse più sicura
nemmeno la capitale.¹⁰² Pur con le inevitabili aggiunte, restauri e
occasionali manomissioni, sono tutt'oggi la cerchia che delimita il centro
storico della città di qua dal Tevere, confine urbano fino all'epoca
moderna. Le mura si presentano oggi in un buono stato di conservazione per
la maggior parte del loro tracciato. Nell'antichità correvano per circa 19
km, mentre oggi ne rimangono per un tracciato complessivo di 12,5 km.

L'intera struttura si componeva di muro merlato, intervallato ogni 30 metri
da 381 torri a pianta rettangolare, e da 17 o 18 porte principali.¹⁰³ .
Solo ai lati delle porte si trovavano torri cilindriche, ma è dubbio se
fossero inizialmente così o se la forma a pianta circolare sia frutto del
restauro realizzato da Onorio. Nei punti orograficamente più scoscesi la
parte interna del muro era rinforzata da un terrapieno. Le porte, erano
generalmente di tre tipi, a seconda dell'importanza che all'epoca
rivestivano le strade che da esse si dipartivano: le più importanti si
componevano di due arcate gemelle, avevano una pavimentazione in travertino
ed erano affiancate da due torri cilindriche; una sola arcata avevano
quelle porte a cui si riconosceva un'importanza secondaria, con
pavimentazione in opus latericium, attico in travertino e due torri
cilindriche; al terzo tipo appartenevano porte costituite da una semplice
arcata e affiancate dalle comuni torri quadrangolari.

Di questo periodo si ricorda anche la costruzione del tempio del Sole,
dedicato dall'imperatore Aureliano al dio Sol Invictus nel 275¹⁰⁴ , per
sciogliere il voto fatto in occasione della sua conquista di Palmira nel
272. Per il culto fu istituito un collegio di pontifices (Dei) Solis¹⁰⁵ e
dei giochi annuali con corse nel circo, oltre a giochi quadriennali (agon
Solis) da tenersi al termine dei Saturnalia. Dalle fonti sappiamo che si
trovava nella regio VII "Via Lata", nel Campus Agrippae, che fu ornato con
il bottino di guerra preso a Palmira e che era circondato da portici, dove
aveva sede il deposito dei vina fiscalia, vino venduto a prezzo ridotto
alla plebe di Roma a partire dall'epoca di Aureliano. La localizzazione
coincide con l'attuale piazza di San Silvestro, presso la chiesa di San
Silvestro in Capite.

-
Tratto di mura aureliane viste dall'interno della città. È visibile il
  corridoio di camminamento inferiore, coperto. In fondo Porta San
  Sebastiano.
-
Ancora le mura viste da Porta San Sebastiano, guardando verso Porta
  Ardeatina.
-
Mura aureliane presso la Porta Ardeatina.
-
Mura aureliane presso la Porta San Paolo, di fianco alla Piramide Cestia.
-
Mura aureliane e la Porta San Sebastiano.
-
Camminamento nei pressi di Porta San Sebastiano.
-
Museo delle Mura presso Porta San Sebastiano.

Tardo Impero romano

Quando salì al potere Diocleziano (284), la situazione di Roma era grave: i
barbari premevano dai confini già da decenni e le province erano governate
da uomini corrotti. Per gestire meglio l'impero, Diocleziano lo divise in
due parti (nel 286): egli divenne Augusto della parte orientale (con
residenza a Nicomedia) e nominò Valerio Massimiano Augusto della parte
occidentale, spostando la residenza imperiale a Mediolanum. Egli di fatto
consolidava la normalizzazione interna dell'Impero, iniziata con Aureliano.
L'impero venne suddiviso ulteriormente in quattro parti (nel 293): i due
Augusti, infatti, dovevano nominare due Cesari, a cui affidavano parte del
territorio e che sarebbero diventati, successivamente, i nuovi
imperatori.¹⁰⁶ Questi nuovi Cesari elessero come loro capitale, Sirmium per
l'area greco-balcanica e Augusta Treverorum per quella nord-occidentale.
Era la tetrarchia, ideata per disinnescare le lotte ereditarie. In questo
sistema Roma era sempre la capitale sacra e ideale, il Caput mundi, ma la
sua posizione geografica, lontana dalle bellicose zone di confine, non
rendeva possibile un suo uso per funzioni politiche o strategiche. Molti
aspetti della vita politica, economica e sociale dell'impero vennero
riformati da Diocleziano, dall'esercito al commercio, dalla religione
all'organizzazione amministrativa del territorio.

Nella pratica il sistema della tetrarchia durò ben poco, per via degli
eserciti tutt'altro che disposti a deporre il potere politico che avevano
avuto fino ad allora e che gli era valso numerosi vantaggi e privilegi. Già
al primo passaggio, con la morte di Costanzo Cloro (306) le truppe
stanziate in Britannia acclamarono suo figlio Costantino I, che diede il
via a una guerra civile con gli altri tre pretendenti. Dopo aver battuto
Massenzio e Massimino, restarono Licinio e Costantino che stipularono una
pace. Ma nove anni dopo, nel 324, Costantino attaccò e sconfisse Licinio,
che venne relegato in Tessaglia dove morì in seguito, assassinato dopo
essere stato accusato di complotto. Il sistema tetrarchico non venne più
restaurato.

Una svolta decisiva si ebbe con Costantino, il quale, soprattutto dopo il
324, centralizzò nuovamente il potere e, già prima con l'editto di Milano
del 313, dette libertà di culto ai cristiani, impegnandosi egli stesso per
dare stabilità alla nuova religione. Fece costruire diverse basiliche e
consegnò il potere civile su Roma a papa Silvestro I.¹⁰⁷

Costantino ebbe il merito di saper riconoscere le forze emergenti nella
società e la capacità di assecondarle a suo favore, creando in prospettiva
le premesse per una politica vittoriosa. Colse i sintomi delle richieste di
spiritualità che da tempo agitavano la società, a differenza del rigetto
delle novità della politica dioclezianea, e rivoluzionò la tradizionale
posizione imperiale con l'editto di Milano, che stabiliva una tollerante
neutralità religiosa dell'autorità. In particolare (ma non esclusivamente)
favorì il cristianesimo, influenzato anche da sua madre Elena, ponendosi
come primo sovrano protettore e seguace del nuovo dio, la cui sacralità
ammantava la stessa carica imperiale. In questo senso l'imperatore
presenziò al concilio di Nicea del 325 e si intromise nelle questioni
dottrinali legate alle dottrine cristologiche per mantenere l'unità della
Chiesa. Il cristianesimo così perse i suoi motivi rivoluzionari e, in
parte, catartici per dedicarsi sempre più alla discussione ideologica,
abbandonando al potere civile l'uomo sulla terra.

Costantino inoltre si accorse della vitalità economica e politica
dell'Oriente, ormai superiore a quella dell'Occidente, e decise di
costruire una nuova capitale in una zona strategica nel punto di passaggio
tra Europa e Asia Minore: Costantinopoli. Tra le questioni irrisolte ci
furono quella dell'arruolamento dell'esercito, sempre più composto da
barbari, e le differenze sociali tra città e campagna.

Il cristianesimo divenne così religione ufficiale dell'impero grazie a un
editto emanato nel 380 da Teodosio, che fu l'ultimo imperatore di un impero
unificato: alla di lui morte, infatti, i suoi figli, Arcadio e Onorio, si
divisero l'impero. La capitale dell'impero romano d'Occidente divenne
Ravenna¹⁰⁸ .

Roma, che non ricopriva più un ruolo centrale nell'amministrazione
dell'impero, venne saccheggiata dai Visigoti comandati da Alarico (410);
impreziosita nuovamente dalla costruzione di edifici sacri da parte dei
papi (con la collaborazione degli imperatori), la città subì un nuovo
saccheggio nel 455, da parte di Genserico, re dei Vandali. La ricostruzione
di Roma venne curata dai papi Leone I (defensor Urbis per avere convinto
Attila, nel 452, a non attaccare Roma) e dal suo successore Ilario, ma nel
472 la città fu saccheggiata per la terza volta in pochi decenni (a opera
di Ricimero e Anicio Olibrio).

La deposizione di Romolo Augusto del 22 agosto 476 decretò la fine
dell'impero romano d'occidente e, per gli storici, l'inizio dell'era
medievale¹⁰⁹ .

Urbanistica

Con la Tetrarchia si ebbe una ripresa dell'attività edilizia, con la
costruzione delle terme di Diocleziano (le più grandi di sempre), della
basilica e della grande villa di Massenzio sulla via Appia. L'incendio di
Marco Aurelio Carino del 283, che aveva distrutto parte del centro
cittadino, rese necessaria una ricostruzione, alacremente intrapresa, con i
restauri al Foro di Cesare, alla Curia, al Tempio di Saturno, al teatro e
ai portici di Pompeo. Forse risalgono a quegli anni i cataloghi Regionari,
che contengono liste di edifici divisi per regione, dalla funzione non
chiara, ma utilissimi per conoscere lo stato della città verso la fine del
periodo antico.

Massenzio fu l'ultimo imperatore a scegliere la città come sua residenza e
capitale, e fu lui a cominciare una delle ultime stagioni edilizie
imperiali: oltre alla già citata basilica, ricostruì il Tempio di Venere e
Roma, innalzò una nuova villa imperiale, un circo e un sepolcro per la sua
dinastia sulla Via Appia. Costantino sconfisse Massenzio, impresa celebrata
con la costruzione dell'arco di Costantino (315 o 325), completò la
costruzione della basilica nei Fori e iniziò altri lavori come le Terme di
Costantino, sul Quirinale.

Alla sua epoca Roma, che continuava ad avere circa un milione di abitanti
racchiusi in un perimetro di circa 20 chilometri, poteva contare su: 11
terme e 856 bagni privati, 37 porte, 29 grandi strade, centinaia di strade
secondarie, 190 granai, 2 grandi mercati (macella), 254 mulini, 11 grandi
piazze o fori, 1 152 fontane, 28 biblioteche, 2 circhi, 2 anfiteatri, 3
teatri, 2 naumachie, 10 basiliche e 36 archi di marmo¹¹⁰ . Presto però
l'attenzione di Costantino si rivolse alla creazione di edifici cristiani
e, soprattutto, decise di dedicarsi alla creazione di una nuova capitale
monumentale, Costantinopoli. Del resto la scelta di nuove capitali
imperiali già da parte degli imperatori tetrarchi e poi di Costantino, fece
sì che altre città provinciali cominciarono ade essere abbellite di edifici
pubblici, piuttosto che la stessa Roma. A Nicomedia in Bitinia, ad esempio,
Diocleziano fece erigere senza dubbio edifici monumentali. Ultima e
gigantesca opera di pubblica utilità realizzata a Roma, furono le terme di
Diocleziano, costruite per servire i popolosi quartieri del Quirinale,
Viminale e Esquilino. Per far posto alla gigantesca costruzione vennero
demoliti molti edifici, alcuni dei quali vennero scavati in piazza della
Repubblica mentre si costruiva la fermata della metropolitana.

A Roma si continuarono a innalzare monumenti e archi onorari per tutto il V
secolo, come l'arco di Graziano e Valente, quello di Teodosio, di Arcadio,
di Onorio e di Teodorico (405), dei quali oggi non resta però traccia. Tra
il 402 e il 405 vennero rifatte le porte nelle mura aureliane con
l'aggiunta di torri rotonde ancora oggi esistenti.

Da questo momento in poi le autorità urbane si limitarono a una semplice
conservazione e restauro degli edifici della Roma antica, i quali, svuotati
ormai di gran parte delle loro funzioni, andarono incontro a un inesorabile
declino, con molti di essi distrutti volontariamente per usarne i materiali
per nuovi edifici.

I primi edifici di culto cristiani della città furono soprattutto luoghi di
riunione e centri comunitari organizzati in case private (domus ecclesiae e
tituli), che prendevano il nome dal primitivo proprietario, in seguito
spesso identificato con il santo titolare. Altri luoghi di culto e centri
di sepoltura si trovavano fuori dalle mura, ugualmente presso terreni
privati, senza che si distinguessero esteriormente da quelli pagani.

A partire da Costantino si cominciarono a erigere le prime grandi chiese
cristiane: le basiliche di San Giovanni in Laterano, Santa Croce in
Gerusalemme e le basiliche cimiteriali sorte presso le tombe dei martiri,
spesso collegate ai mausolei della famiglia imperiale e con prevalente
funzione cimiteriale (San Sebastiano sulla via Appia, San Lorenzo sulla via
Tiburtina, ˜ sulla via Labicana, Sant'Agnese sulla via Nomentana e la
stessa basilica di San Pietro in Vaticano). Le chiese sorsero tuttavia in
aree periferiche, in terreni di proprietà imperiale, pur riprendendo la
forma dei grandi complessi pubblici (principalmente basiliche e sale
termali).

Fino alla fine del V secolo si continuarono inoltre a restaurare nella
città gli edifici pubblici e i templi pagani, a opera della potente
aristocrazia senatoriale, rimasta in gran parte legata alle tradizioni
pagane.

Negli anni successivi, si ebbero la costruzione di San Paolo fuori le mura
(iniziata nel 384 per intervento diretto degli imperatori cristiani
Valentiniano II, Teodosio I e Arcadio) e di Santa Maria Maggiore (iniziata
intorno al 420).

Le trasformazioni in chiese di alcuni degli antichi tituli e le nuove
costruzioni venivano finanziate da papi e presbiteri o da ricchi privati
cristiani, inglobando spesso le case più antiche, e con la scelta di luoghi
più vicini al centro cittadino. Il papa esercitava forse sin dall'inizio
una qualche forma di controllo e solo a partire dalla metà del V secolo
l'erezione di nuove chiese divenne una sua prerogativa. Sorsero così le
chiese dei Santi Giovanni e Paolo, di San Vitale, di San Marco, di San
Lorenzo in Damaso, di Sant'Anastasia, di Santa Sabina, di San Pietro in
Vincoli, di San Clemente, di Santo Stefano Rotondo.

La posizione decentrata della cattedrale di San Giovanni in Laterano, che
si andava accentuando in seguito all'inizio dello spopolamento della città,
fece sì che numerose altre chiese cittadine fossero dotate di battisteri,
che si aggiungevano al costantiniano Battistero Lateranense.

Alarico I dei Visigoti marciò verso Roma e la saccheggiò clamorosamente nel
410. Il sacco di Alarico non fu il più drammatico della storia della città:
vi furono episodi cruenti, ma il re visigoto era cristiano (a differenza
della sua popolazione) e rese omaggio alle tombe degli Apostoli,
rispettando la sacralità del caput mundi. Al sacco seguì una certa
flessione demografica, ma ancora attorno alla metà del V secolo sembra che
Roma continuasse a essere la città più popolosa delle due parti
dell'Impero, con una popolazione non inferiore ai 650 000 abitanti¹¹¹ .
Nonostante ciò la violazione dell'Urbe sconvolse il mondo antico, ispirando
il De civitate Dei di Sant'Agostino, che si chiedeva come Dio avesse potuto
permettere una profanazione così inaudita.

Di nuovo Genserico dei Vandali guidò via mare il suo popolo dal Nord-Africa
verso Roma nel 455. Sebbene essi fossero cristiani (anche se convertiti
all'arianesimo), saccheggiarono Roma in forma molto più spietata di quanto
avesse fatto Alarico quarantacinque anni prima. Tale saccheggio fu
formalmente giustificato da Genserico con il desiderio di riprendere la
città dall'usurpatore Petronio Massimo, assassino di Valentiniano III.

La caduta dell'Impero romano d'Occidente nel 476 non cambiò molto le cose
per Roma. Gli Eruli di Odoacre e quindi gli Ostrogoti di Teodorico
continuarono, come gli imperatori che li avevano preceduti, a governare
l'Italia da Ravenna. L'amministrazione della città era affidata al Senato,
da lungo tempo privato dei suoi originari poteri, e sempre maggiore
importanza acquistava il Papa, che in genere veniva da una famiglia
senatoria. Durante il regno di Teodorico venivano ancora restaurati gli
edifici pubblici cittadini a cura dello Stato.

Archeologia dei principali edifici (da Diocleziano a Costantino il Grande)

Roma fu ornata dalle terme di Diocleziano, inaugurate nel 306. Egli
provvedette soprattutto a ristrutturare preesistenti edifici pubblici di
epoche precedenti come la Basilica Giulia e la Curia (entrambe nel 303).
Massenzio, l'ultimo imperatore realmente romano, quando fu residente a
Roma, dal 306 al 312, fece erigere: la basilica di Massenzio, il tempio del
Divo Romolo in onore del figlio Valerio Romolo (nel 307-309), la propria
villa lungo la via Appia, con annesso omonimo circo (311 circa) e il
mausoleo di Valerio.

Le terme di Diocleziano (Thermae Diocletiani), le più grandi Terme della
Roma antica, furono iniziate nel 298 dall'imperatore Massimiano, nominato
Augustus dell'Occidente da Diocleziano, e aperte nel 306, dopo
l'abdicazione di entrambi. L'edificio in mattoni, posto sul colle Viminale,
in un recinto di 380 x 365 m, occupava quasi 14 ettari, e ancora nel V
secolo Olimpiodoro affermava che contavano 2400 vasche. Il blocco centrale
misurava 250 x 180 m e potevano accedere al complesso fino a tremila
persone contemporaneamente. Per dare l'idea della loro maestosità, è
sufficiente ricordare che il colonnato semicircolare dell'attuale piazza
della Repubblica (già piazza Esedra), realizzato alla fine dell'Ottocento
da Gaetano Koch, ricalca esattamente l'emiciclo dell'esedra delle Terme.
Erano alimentate da un ramo dell'Acqua Marcia che partiva da Porta
Tiburtina e conduceva l'acqua in una cisterna lunga più di 90 m, detta la
botte di Termini, che poi fu distrutta nel 1876 per fare spazio alla
stazione Termini, che prese il nome niente meno che dalle "terme" stesse.
La straordinaria vastità dell'impianto, e la sua distanza dai luoghi in cui
si era ristretta la scarsa popolazione romana dopo la caduta dell'impero,
fecero sì che dal XVI secolo in poi diverse strutture edilizie si
annidassero nel grande recinto che - ancora integro nel XVIII secolo, come
si vede nella pianta del Nolli - è giunto tuttavia fino ai nostri giorni
ancora ben riconoscibile.

Il tempio del Divo Romolo si trova nell'area archeologica del Foro Romano
lungo la Sacra via summa, alle spalle del cosiddetto "carcer" repubblicano,
tra il tempio di Antonino e Faustina e la basilica di Massenzio. In origine
venne costruito come vestibolo circolare di accesso al Tempio della Pace
(75), ma dopo l'abbandono del complesso imperiale, Massenzio lo riutilizzò
come tempio dedicato al figlio, Valerio Romolo, prematuramente scomparso
nel 309 e divinizzato. In seguito, quando un'aula del Tempio della Pace
venne trasformata nella basilica dei Santi Cosma e Damiano nel VI secolo,
fu utilizzato come vestibolo della chiesa.

Il circo di Massenzio, detto anche circo di Romolo era un circo romano,
fatto edificare intorno al 311 dall'imperatore Massenzio, all'interno del
complesso edilizio inscindibile costruito al terzo miglio della via Appia,
e che includeva la villa di Massenzio e il mausoleo del figlio Valerio
Romolo. La villa si configurano come l'ultimo atto della trasformazione di
un'originaria villa rustica repubblicana del II secolo a.C., costruita in
posizione scenografica sul declivio di una collina rivolta verso i Colli
Albani. Dopo una fase risalente al primo impero, nel II secolo la villa
subì una radicale trasformazione a opera di Erode Attico che la inglobò nel
suo Pago Triopio.

La Basilica di Massenzio o, più propriamente, di Costantino, fu l'ultima e
la più grande basilica civile del centro monumentale di Roma (100 x 65
metri), posta all'estremità nord-est su quella che anticamente era il colle
della Velia e che raccordava il Palatino con l'Esquilino. Non faceva parte
del Foro Romano propriamente detto (pur rientrando oggi nell'area
archeologica che lo comprende, estesa fino alle pendici della Velia), ma
era nelle immediate adiacenze di esso. Nelle fonti antiche la basilica è
ricordata come Basilica Nova¹¹² , o Basilica Constantini¹¹³ , o Basilica
Constantiniana.¹¹⁴ La basilica fu inizialmente fatta costruire da Massenzio
agli inizi del IV secolo e fu terminata e modificata da Costantino I¹¹⁵ in
prossimità del tempio della Pace, già probabilmente in abbandono, e del
tempio di Venere e Roma, la cui ricostruzione fece parte degli interventi
massenziani. La sua funzione era prevalentemente di ospitare l'attività
giudiziaria di pertinenza del prefetto urbano. Nell'abside venne collocata
una statua colossale, acrolito costruito parte in marmo e parte in legname
e bronzo dorato, alto 12 m. La statua raffigurava in origine lo stesso
Massenzio e in seguito venne rilavorata con i tratti di Costantino. Alcune
parti marmoree superstiti furono scoperte nel 1487 e sono ora nel cortile
del palazzo dei Conservatori sul Campidoglio (Musei Capitolini). La sola
testa misura 2,60 m e il piede 2 m.

L'architettura dell'arco di Costantino, inaugurato nel 315, è grandiosa, di
equilibrata armonia, con un corredo scultoreo in buona parte di spoglio da
monumenti anteriori (fregio spezzato e Daci prigionieri di epoca traianea,
tondi adrianei, pannelli aureliani), in una sorta di commemorazione di
tutti gli imperatori più amati, dopo Augusto, che concorrevano a onorare
Costantino. Di nuova fabbricazione furono alcuni rilievi in vari punti
dell'arco e soprattutto uno stretto fregio ricco di figure che inizia
nell'angolo verso il Foro, si inserisce tra i fornici minori e i tondi
adrianei e si conclude sul lato nord con le grandi composizioni dell'Oratio
e della Liberalitas di Costantino, nel punto dove in precedenza si
trovavano di solito scene di sacrificio e processioni pagane. Le scene
raccontano le principali vicende della guerra contro Massenzio: la partenza
da Milano, l'Assedio di Verona, la battaglia di Ponte Milvio, l'ingresso a
Roma e le due già citate scene di cerimonia pubblica.

Le terme di Costantino erano un complesso termale costruito sul colle
Quirinale, da Costantino I intorno al 315, e forse iniziato sotto
Massenzio. Si trovavano in corrispondenza del terrapieno sorretto da
muraglione di villa Aldobrandini, tagliato poi da via Nazionale. I resti
delle terme furono distrutti con la costruzione di Palazzo Rospigliosi e
con l'apertura della via. Le terme erano piuttosto piccole ed esclusive,
soprattutto se confrontate con le vicine terme di Diocleziano, grandiose ma
dalla clientela sicuramente "popolare". Da queste terme provengono le
statue dei Dioscuri poste attualmente alla base dell'obelisco del Quirinale
nella omonima piazza, due statue di Costantino (una oggi nella basilica di
San Giovanni in Laterano e una sulla balaustra di piazza del Campidoglio),
una di suo figlio Costantino II come cesare.

A Roma Costantino fece costruire la prima basilica cristiana, San Giovanni
in Laterano (314-324?), posta accanto al palazzo Lateranense che assegnò al
vescovo, dove forse aveva risieduto già Massenzio. Altri edifici di culto
furono la chiesa dei Santi Marcellino e Pietro, il mausoleo per la madre
Elena (oggi Tor Pignattara) e una piccola basilica sul luogo della tomba
dell'apostolo Pietro, poi trasformata in grande basilica a cinque navate,
modellata su San Giovanni, a partire dal 324 e terminata da Costantino II.
Altre basiliche del periodo furono la Basilica di San Lorenzo fuori le mura
(dal 315) e l'antica basilica di San Pietro in Vaticano (326-333). Novità
delle basiliche costantiniane rispetto al loro modello (le basiliche civili
romane) furono il transetto, di origine ancora discussa, e l'arco trionfale
che inquadra l'abside sul lato minore. Si diffuse inoltre la copertura a
capriate piuttosto che con le volte di gittate in opera cementizia.

La chiesa di Santa Costanza era il mausoleo per la figlia di Costantino,
Costantina, ed era impostato a pianta centrale con una cupola poggiante su
un anello di doppie colonne. Oggi è una chiesa sita in via Nomentana,
all'interno del complesso monumentale di Sant'Agnese fuori le mura. Fu
fatto costruire nel 350, come proprio mausoleo, da Costantina, figlia di
Costantino I, a ridosso della Basilica costantiniana, presso la sepoltura
di sant'Agnese, della quale Costantina era una devota. Vi furono sepolte
sia Costantina sia la sorella Elena. L'edificio fu detto "di Santa
Costanza" a seguito del fatto che Costantina erroneamente fu scambiata per
una santa.

-
Veduta del grande complesso delle terme di Diocleziano (inaugurate nel
  306).
-
Interno di Santa Maria degli Angeli (Basilica delle ex-tepidarium delle
  terme di Diocleziano).
-
Il tempio del Divo Romolo, visto dal Palatino (databile attorno al
  307-309).
-
Circo di Massenzio, fatto edificare attorno al 311.
-
La villa di Massenzio sulla via Appia (311 ca.).
-
Veduta della basilica di Massenzio da via dei Fori imperiali (312-315?).
-
Volta della navata nord della basilica di Massenzio (312-315?).
-
Pianta della basilica di Massenzio (312-315?).
-
Resti della statua colossale di Costantino I nel cortile del Palazzo dei
  Conservatori a Roma.
-
L'arco di Costantino (315).
-
Schema dei rilievi dell'arco di Costantino (315).
-
I Dioscuri delle Terme di Costantino (315), ora in piazza del Quirinale.

Principali campagne di scavo

1898-1915 Scavi nell'area del Foro Romano e, dal 1907, del Palatino sotto
  la direzione di Giacomo Boni.
1926-1928 Viene individuato il complesso archeologico di Largo di Torre
  Argentina, noto come "area sacra" al centro della piazza. Fu scavato a
  più riprese fino almeno agli anni settanta. Nella zona sono stati
  ritrovati i resti di quattro templi, che rappresentano il complesso più
  importante di edifici sacri d'età repubblicana media e tarda.
1943 Il complesso archeologico della villa di Massenzio sulla via Appia
  venne acquisito per esproprio dal Comune di Roma.
1948 Vengono individuate una serie di capanne del Palatino databili al VII
  secolo a.C., scavate nella roccia tufacea del colle Palatino, nell'area
  prospiciente il Tempio della Magna Mater. Si tratta dei migliori reperti
  dei primi insediamenti di Roma nella prima e seconda età del ferro (dal X
  secolo a.C. alla metà del VII secolo a.C.), rispetto ad altri siti nel
  Foro Boario e sulle pendici della Velia.
1960 Il Comune di Roma, in occasione delle Olimpiadi di Roma, provvedette
  allo sterro di tutto il circo di Massenzio, nonché al restauro della
  spina, al consolidamento delle murature perimetrali del complesso, cui
  seguirono lo scavo parziale degli edifici del palazzo di Massenzio, del
  quadriportico e del mausoleo.

Note

[1] Strabone, Geografia, V, 3,7.
[2] Pietro De Francisci, Sintesi storica del diritto romano, p. 33.
[3] Rendina, 2007, 17.
[4] L'ipotesi venne formulata da alcuni antichi cronisti di lingua greca e
  riportata dallo storico Plutarco.
[5] L'ipotesi è una variante della leggenda troiana. Il nome avrebbe preso
  nome dai fondatori della città, anche se il vero fondatore fu solo uno
  dei due gemelli; cfr. Rendina, 2007, 17.
[6] Ipotesi formulata da Servio Mario Onorato: Roma avrebbe significato
  "città del fiume".
[7] Plutarco scrisse: "sulle rive dell'insenatura sorgeva un fico
  selvatico, che i Romani chiamavano ruminalis perché i gemelli vi furono
  allattati; oggi ancora i Romani chiamano Rumilia una dea che viene
  invocata durante l'allattamento dei bambini".
[8] I due colli sono paragonabili, nella forma, a due mammelle.
[9] In questo caso Roma avrebbe significato "città forte"; Plutarco
  scrisse: "[…] i Pelasgi, che, dopo aver visitato quasi tutte le terre
  abitabili e soggiogati quasi tutti i viventi, si fissarono dove sorge
  Roma, e per la propria forza in guerra diedero il nome alla città".
[10] Liverotti.
[11] L'ipotesi venne ritenuta possibile durante il Medioevo, ma, tranne un
  graffito pompeiano, non è documentata in nessun luogo.
[12] Plutarco, Vita di Romolo, 1, 1.
[13] Plutarco, Vita di Romolo, 1, 2-3.
[14] Plutarco, Vita di Romolo, 2, 1.
[15] Plutarco, Vita di Romolo, 2, 3.
[16] Gentilizio Rumelna attestato dall'iscrizione sull'architrave della
  tomba 35 della Necropoli del Crocifisso del Tufo, a Orvieto. Iscrizione
  databile al VI secolo a.C.: Mi Velthurus Rumelnas.
[17] Filippo Coarelli, I santuari, il fiume, gli empori, vol. 13, pp.
  129-134.
[18] Filippo Coarelli, I santuari, il fiume, gli empori, vol. 13, pp.
  132-134. La via Salaria era destinata a trasportare il sale dal guado del
  Tevere (dove erano presenti dei depositi chiamati Salinae) alla Sabina,
  mentre la via Campana dalla foce raggiungeva, costeggiando la riva destra
  del fiume, il guado nei pressi del Foro Boario. Una Via era il
  prolungamento e completamento dell'altra, costituendone un sistema
  unitario.
[19] Massimo Pallottino, Origini e storia primitiva di Roma, pp. 61 e
  65-68.
[20] Massimo Pallottino, Origini e storia primitiva di Roma, pagine 63-64.
[21] Secondo Marco Terenzio Varrone.
[22] Gabba, 27-43.
[23] Tito Livio, Ab Urbe condita libri, I, 7.
[24] Dionigi di Alicarnasso, Plutarco, Cassio Dione, Festo e Solino
[25] Tacito, Annales, XII, 24.
[26] Andrea Carandini Sulle orme di Schliemann a Roma: alle origini della
  Città e dello Stato su Archeologia viva, rivista bimestrale.
[27] A. Carandini, "Palatino, Velia e Sacra via: paesaggi urbani attraverso
  il tempo'", in: Workshop di Archeologia Classica, Quaderni, 2004.
[28] Massimo Pallottino, Origini e storia primitiva di Roma, Milano 1993,
  p. 130.
[29] Andrea Carandini, Roma il primo giorno, 2007, p. 19.
[30] Eutropio, Breviarium ab Urbe condita, I, 4.
[31] Livio, Periochae ab Urbe condita libri, 1.32.
[32] Eutropio, Breviarium ab Urbe condita, I, 5.
[33] Eutropio, Breviarium ab Urbe condita, I, 6.
[34] Livio, Periochae ab Urbe condita libri, 1.37.
[35] Livio, Periochae ab Urbe condita libri, 1.40.
[36] Eutropio, Breviarium ab Urbe condita, I, 7.
[37] "Servio Tullio ampliò la città. Vi incluse altri due colli, il
  Quirinale e il Viminale, ampliò le Esquilie e qui pose la sua dimora per
  dare lustro al luogo […] cinse poi la città di vallo, fossato e mura; in
  tal modo allargò il pomerio" . Livio, Ab Urbe condita libri, I, 44.
[38] Un passo di Livio che si riferisce alla disastrosa sconfitta subita
  nel 390 a.C. (o forse il 387) dai romani al fiume Allia a opera dei Galli
  Senoni, riporta come gli uomini dell'ala destra dell'esercito romano,
  ormai in fuga, "… si diressero in massa a Roma e lì, senza nemmeno
  preoccuparsi di richiudere le porte, ripararono nella cittadella [il
  Campidoglio]". Livio, cit., V, 38. I Galli, inseguendo i fuggitivi, si
  accorsero che "…le porte non erano chiuse, che davanti alle porte non
  stazionavano sentinelle e che le mura non erano difese da armati" Livio,
  cit., V, 39.
[39] A.Carandini, Roma il primo giorno, p. 81.
[40] A.Carandini, Roma il primo giorno, p. 79.
[41] Tito Livio, Ab Urbe condita libri, I, 10; Fasti trionfali, 2 anni
  dalla fondazione di Roma Fasti Triumphales: Roman Triumphs.
[42] A.Carandini, Roma il primo giorno, p. 80.
[43] Plutarco, Vita di Romolo, 18, 7-9; Floro, Epitoma de Tito Livio
  bellorum omnium annorum DCC, I, 1.13.
[44] Plutarco, Vita di Romolo, 19, 8-9.
[45] Tito Livio, Ab Urbe condita libri, I, 13.
[46] Plutarco, Vita di Romolo, 19, 10.
[47] Livio, Periochae ab Urbe condita libri, 1.21.
[48] Eutropio, Breviarium ab Urbe condita, I, 8.
[49] Livio, Periochae ab Urbe condita libri, 1.27.
[50] Livio, Periochae ab Urbe condita libri, 1.19.
[51] Gabba, 43-81.
[52] L'annessione della Grecia segnò l'arrivo a Roma di architetti quali
  Ermodoro di Salamina e scultori quali quelli della famiglia di Polykles.
[53] Gabba, 87-106.
[54] Gabba, 107-147.
[55] Gabba, 277-279.
[56] Su questo punto gli archeologi sostengono un'imprecisione di Tito
  Livio, essendo la caotica urbanizzazione un processo in corso in un
  periodo ben più lungo di tempo, che coinvolse anche altre città del mondo
  antico, come Atene.
[57] Coarelli, cit., pag. 11.
[58] Strabone, Geografia, V, 3,8.
[59] Ovidio, Fasti, V, 153; Notitia urbis Romae, XII; Macrobio, Saturnalia,
  I, 12.22.
[60] Romolo A. Staccioli, Acquedotti, fontane e terme di Roma antica, Roma,
  Newton & Compton, 2005.
[61] Livio, XXIV, 47.15-16.
[62] Naturalis historia XXXIV, 34.
[63] Dionigi di Alicarnasso, IV, 61.
[64] Varrone, De lingua Latina, VI, 19.
[65] Christian Hülsen, Il Foro Romano - Storia e Monumenti del 1905.
[66] Cassio Dione, Storia romana, XLVII.15.4.
[67] Tacito, Annales 11, 1; 32; 37.
[68] Roma raggiunse formalmente il Golfo Persico solo dal 115 al 117.
  Altrimenti, il confine orientale era rappresentato dall'Eufrate e dal
  deserto siriano.
[69] Gabba, 303-314.
[70] Gabba, 315-326.
[71] Gabba, 326-395.
[72] Gabba, 413-416.
[73] Gabba, 396-404.
[74] Dimensione che mantenne fino al IV secolo d.C., cfr. Giorgio Ruffolo,
  Quando l'Italia era una superpotenza, Einaudi, 2004.
[75] Svetonio, Augustus, 30.
[76] Svetonio, vita di Vitellio, 15.
[77] Svetonio, Augustus, 29.
[78] Svetonio, Augustus, 43.
[79] Leonardo B. Dal Maso, Roma dei Cesari, Roma, Bonechi Edizioni "Il
  Turismo", 1997. ISBN 88-7204-219-4
[80] Plinio il vecchio, Storia naturale, XXXIV, 7 s18
[81] Svetonio, Vite dei dodici Cesari, "Nerone", 31
[82] The Chronography of 354 AD. Part 14: Notice of the 14 regions of the
  City. Topographie der Stadt Rom in Alterthum II (1871), pp. 543-571.
[83] Marziale, Spettacoli, II, 1; Epistole, I, 71, 7; Cassio Dione, LXVI,
  15
[84] Girolamo, in Hab. c3; Svetonio, Vite dei dodici Cesari, "Vespasiano"
  18; Plinio il vecchio l.c.; cfr. Historia Augusta, Commodo, 17; Cassio
  Dione, Storia di Roma, LXXII, 15
[85] Svetonio, Vita di Vespasiano 8.
[86] Svetonio, Vita di Vespasiano 9.
[87] Plinio, Naturalis historia XXXVI 102;
[88] AE 1995, 111.
[89] Marziale, VII, 56: «Gli astri e il cielo prendesti religiosamente,
  Rabirio, / quando costruisti con mirabile arte la casa parrasia».
[90] Plutarco, Vita di Publicola, 15: «Chi avesse visto un solo portico del
  palazzo di Domiziano, o la basilica, o un bagno, o uno degli appartamenti
  delle sue concubine […] si sentirebbe spinto a dire a Domiziano: Non è
  devozione né ambizione lodevole la tua: è follia. Tu godi a edificare».
[91] La notizia di Marziale, II, 59: «Son detta Mica e come vedi sono un
  piccolo refettorio (cenatio parva) / da me si prospetta il sepolcro dei
  Cesari», ha fatto discutere su dove realmente sorgesse la costruzione.
  Cfr. Lawrence Richardson, Jr., A new topographical dictionary of ancient
  Rome, 1992, p. 253».
[92] Svetonio, De vita Caesarum, Domitianus, 5.1. Viene attribuita
  all'imperatore la costruzione del "forum quod nunc Nervae vocatur" ("foro
  che ora è chiamato di Nerva").
[93] Dione Cassio, LXIX, 4
[94] Cassio Dione, LIX, 4, 1.
[95] Cassio Dione, LIX, 16, 3.
[96] Filippo Coarelli, Guida archeologica di Roma, Arnoldo Mondadori
  Editore, Verona 1984, p. 204.
[97] RIC Caracalla, IV 500a; Banti 46; BMCRE 251; Cohen 236.
[98] F.Coarelli, La colonna di Marco Aurelio, Roma, 2008, pagine 42-44.
[99] Bianchi Bandinelli - Torelli, cit., Arte romana scheda 142.
[100] Erodiano, Storia dell'impero dopo Marco Aurelio, III, 9.12.
[101] Una convinzione errata, che talvolta viene ripetuta anche nei testi,
  è che le terme siano state iniziate nel 206 da Settimio Severo, cfr.
  Coarelli, Guida archeologica di Roma, Arnoldo Mondadori Editore, Milano
  1984, pag. 302.
[102] Zosimo, Storia nuova, I, 49.2.
[103] Vedi anche Rodolfo Lanciani, Le mura di Aureliano e Probo
[104] Girolamo, Chronicon, ab Abr. 2291 (275 d.C.); Cassiodoro, Cronache,
  990; Historia Augusta, Divus Aurelianus, 1.3, 25.4-6, 35.3, 39.2.
[105] Historia Augusta, Divus Aurelianus, 35.3.
[106] Gabba, 419-422.
[107] Gabba, 428-435.
[108] Gabba, 447-449.
[109] Gabba, 450-458.
[110] Giorgio Ruffolo, Quando l'Italia era una superpotenza, Einaudi, 2004.
[111] «…alla metà del V secolo… si può immaginare che il totale della
  popolazione [di Roma] dovesse essere qualcosa di più dei due terzi di un
  milione.» Cit. da Arnold H. M. Jones, Il Tramonto del Mondo Antico, Bari,
  Casa Editrice Giuseppe Laterza & Figli, 1972, CL 20-0462-3, pag. 341-342
  (Titolo dell'opera originale: Arnold H. M. Jones The Decline of the
  Ancient World, Lonmans, Green and Co. Ltd, London 1966)
[112] Curiosum urbis Romae regionum XIIII, IV.
[113] Polemio Silvio, Laterculus, pubblicato in Theodor Mommsen (a cura di)
  Chronicorum minorum saec. IV. V. Vi. VII, I, Berlino 1892, p. 545 (testo
  in rete).
[114] Chronographus anni 354, p. 146; Notitia urbis Romae, IV.
[115] Aurelio Vittore, De Caesaribus, 40.26.

Bibliografia

Fonti antiche
- (GRC) Appiano di Alessandria, Historia Romana (Ῥωμαϊκά), VII e VIII.
  Versione in inglese qui.
- Cassio Dione Cocceiano, Historia Romana. (Versione in inglese disponibile
  qui).
- Dionigi di Alicarnasso, Antichità romane. QUI versione in internet
- Eutropio, Breviarium historiae romanae (testo latino), I-X
- Floro,
  + Flori Epitomae Liber primus (testo latino) ;
  + Flori Epitomae Liber secundus (testo latino) .
- (LA) Tito Livio, Ab Urbe condita libri, XXI-XXX.
- (LA) Tito Livio, Periochae, 21-30.
- (GRC) Plutarco, Vite parallele. QUI versione in internet
- Tacito, Annales.
- Varrone, De lingua Latina, V.
Fonti storiografiche moderne
- Giovanni Brizzi, Storia di Roma. 1.Dalle origini ad Azio, Bologna,
  Pàtron, 1997.
- Andrea Carandini, La nascita di Roma: dei, lari, eroi e uomini all'alba
  di una civiltà, Torino, 1998.
- Andrea Carandini, Roma il primo giorno, Roma-Bari, Laterza, 2007.
- Autori Vari, Atlante di Roma antica, a cura di Andrea Carandini, Milano,
  Mondadori Electa, 2012, ISBN 978-88-370-8510-0.
- Filippo Coarelli, Guida archeologica di Roma, Arnoldo Mondadori Editore,
  Milano 1984.
- Filippo Coarelli, I santuari, il fiume, gli empori, in Storia Einaudi dei
  Greci e dei Romani, vol.13, Milano 2008.
- Mauro Cristofani (a cura di), La grande Roma dei Tarquini, Roma, L'Erma
  di Bretschneider, 1990, ISBN 88-7062-684-9.
- Pietro De Francisci, Sintesi storica del diritto romano, Roma 1968.
- Emilio Gabba, et al., Introduzione alla storia di Roma, Milano, LED,
  1999, ISBN 88-7916-113-X.
- Andrea Giardina, Roma Antica, Roma-Bari, Editori Laterza, 2008, ISBN
  978-88-420-7658-2.
- Maria Antonietta Lozzi Bonaventura, Roma antica. Viaggio nel tempo alla
  scoperta della città eterna, Subiaco, Guide ITER, 2009, ISBN
  978-88-8177-143-1.
- Theodor Mommsen, Storia di Roma antica, Firenze, Sansoni, 1972.
- Massimo Pallottino, Origini e storia primitiva di Roma, Milano, Rusconi,
  1993, ISBN 88-18-88033-0.
- Renato Peroni, Comunità e insediamento in Italia fra età del bronzo e
  prima età del ferro, in Storia dei Greci e dei Romani, vol. 13, Einaudi
  2008.
- M. Quercioli, Le mura e le porte di Roma, Newton Compton, Roma, 1982.

Voci correlate

- Civiltà romana
- Monumenti di Roma antica

Altri progetti

Collegamenti esterni

- Roma antica in 3D su Google Earth.
- Risorse web di storia dell'architettura antica: 2: Dalla civiltà etrusca
  agli inizi del tardo impero romano (PDF), cristianomarchegiani.it.

Costantinopoli

Costantinopoli (latino: Constantinopolis; greco: Κωνσταντινούπολις,
Konstantinoupolis), o Nuova Roma (latino: Nova Roma, greco: Νέα Ῥώμη, Nea
Rome), o la Città d'Oro, sono alcuni dei nomi e degli epiteti dell'odierna
città di Istanbul, sulle rive del Bosforo, maggior centro urbano della
Turchia. Il nome Costantinopoli fu in particolare tenuto dalla città nel
periodo intercorrente tra la rifondazione ad opera dell'imperatore romano
Costantino I e la conquista da parte del sultano ottomano Maometto II.

Durante tale periodo la città fu una delle capitali dell'Impero romano
(anni 330-395) e capitale dell'Impero romano d'Oriente (anni 395-1204 e
1261-1453) e dell'Impero Latino (anni 1204-1261). Il nome rimase comunque
in uso anche durante l'Impero ottomano, quando era nota ufficialmente come
قسطنطينيه Kostantîniyye in lingua turca ottomana e come Costantinopoli
presso gli occidentali, sino al 1930, quando il nome Istanbul in lingua
turca venne ufficializzato e reso esclusivo dalle autorità turche.

È inoltre la città che subì più assedi nella storia del mondo, capitolando
solamente due volte: la prima durante il saccheggio dei crociati nel 1204 e
la seconda quando fu definitivamente conquistata dagli ottomani nel 1453.

Toponimo

Costantinopoli è la traslitterazione in lingua italiana di
Constantinoupolis, che in greco significa "Città di Costantino". Il nome le
fu dato in onore dell'imperatore romano Costantino I che la riedificò,
ovvero rifondò con rito etrusco, come nuova sede del potere imperiale,
chiamandola Nova Roma. Il termine non entrò però mai nell'uso comune,
preferendo gli abitanti della città e dell'Impero Romano riferirsi ad essa
come, appunto, alla città di Costantino.

La città fu chiamata, nel corso dei secoli, con molti altri nomi, a
testimonianza della sua natura di ponte fra diverse culture e della sua
storia vissuta a cavallo fra mondi diversi e come capitale di più imperi:

- Bisanzio o Bizantyon (greco) o Byzantium (latino);
- Nuova Roma o Néa Rṓmē (greco) o Nova Roma (latino) o Rūmiyya al-Kubrā
  (arabo);
- Costantinopoli o Konstantinoupolis (greco) Constantinopolis (latino)
  Gostandnubolis (armeno) o Kostantîniyye (turco ottomano) o Qostantiniyye
  (arabo);
- La città o Polis (greco) o Istanbul (turco) o Stambul;
- Città dell'Islam o Islambol (turco ottomano);
- Città di Michele o Michaelgrad (slavo);
- Città di Cesare o Zarigrad (slavo).

Oltre a ciò ricevette epiteti, quali:

- La Città d'Oro
- La Regina delle Città
- La Città custodita da Dio
- La Città millenaria
- La Città degli Imperatori
- La Città delle Città

Istanbul divenne il nome ufficiale solo nel 1930, quando il toponimo
d'origine greca-latina fu abolito ufficialmente da Atatürk in favore di
quello turco che gli occidentali – nella forma di Stamboul – attribuivano
invece alla sola parte sita sulla riva destra del Corno d'Oro.¹

Il nome Costantinopoli – Nuova Roma viene invece ancora oggi usato
ufficialmente dalla Chiesa ortodossa. Nelle fonti medioevali
norreno-islandesi è, infine, chiamata Miklagarður ("La grande città").

Territorio

Quando l'imperatore Costantino I decise la costruzione di una nuova
capitale per l'Impero, il sito ideale venne individuato in quello di
Bisanzio, che si trovava al centro di eccellenti vie di comunicazione sia
terrestri che marine verso i principali centri dell'Impero, che dominava
gli stretti strategici del Bosforo e dei Dardanelli e che, per la sua
dislocazione al culmine di una sorta di penisola, risultava facilmente
difendibile.

L'imperatore aveva avuto modo di conoscere la zona nell'anno 324, quando vi
aveva combattuto e sconfitto il rivale Licinio, Augusto d'Oriente, nella
battaglia di Crisopoli. Apprezzando la strategica posizione della città di
Bisanzio, Costantino, appena divenuto in quel momento unico imperatore,
decise di farne la nuova Roma.

L'opera colossale di ricostruzione vide un allargamento dell'area urbana da
200 a 700 ettari, la costruzione di nuove mura, di un nuovo porto nel Corno
d'Oro e di un nuovo impianto urbano, con la creazione di nuovi edifici,
templi, strutture pubbliche atti a fare della città la nuova Roma.

L'antica Bisanzio greca e romana

L'antica città greca venne fondata da coloni di Megara nel 667 a.C. e
chiamata Byzantion (Βυζαντιον) in onore del re Byzas. La tradizione
leggendaria vuole che il sito fosse stato scelto consultando l'Oracolo di
Delfi, che consigliò di creare la nuova città facendo "l'opposto del
cieco": il significato venne trovato ponendo la fondazione sulla riva
opposta di Calcedonia, città greca sul Bosforo, che "ciecamente" non aveva
colto l'opportunità di essere costruita sull'alto sperone su cui Byzas
fondò la propria colonia.

La posizione particolarmente strategica dal punto di vista commerciale e
geografico, ma periferico rispetto al mondo greco, permisero alla città di
prosperare economicamente, pur senza eccessivi coinvolgimenti nelle vicende
politiche e militari del resto dell'universo ellenico. Entrata a far parte
dell'impero di Alessandro Magno, passò quindi nell'orbita del Regno di
Pergamo, entrando assieme a questo nell'orbita romana grazie al testamento
di Attalo III.

Nel corso della prima guerra mitridatica (86 a.C.), il nuovo console Flacco
si recò in Asia, per resistere a Lucio Cornelio Silla e porre fine alla
guerra contro Mitridate VI del Ponto. Gaio Flavio Fimbria accompagnò Flacco
in questa spedizione. I rapporti tra Flacco e Fimbria degenerarono quando
il primo, in occasione di un contrasto tra Fimbria e un questore in cui era
stato chiamato a fare da arbitro, decise in favore del questore: Fimbria
minacciò di tornare a Roma, e Flacco lo congedò dal servizio.

Mentre Flacco era in viaggio via mare per Calcedonia, Fimbria agitò le
truppe presenti a Bisanzio e le convinse a ribellarsi a Flacco.² Il console
tornò a Bisanzio, con l'intenzione di punire il rivoltoso, ma fu costretto
a fuggire dalla città e a rinchiudersi a Nicomedia. Questo non lo salvò:
Fimbria lo fece prendere e decapitare, gettò la sua testa in mare e lasciò
il corpo senza sepoltura.³

La duratura pace che calò sulla città, vitale per le sue attività
commerciali non può certo essere oscurata da un episodio di tradimento che
la vide schierata con Pescennio Nigro contro Settimio Severo. La città
nella quale Nigro si era rifugiato dopo la cocente sconfitta navale subita
nei pressi del Corno d'Oro fu assediata e distrutta per vendetta fra il 193
e il 195 d.C. per ordine di Settimio Severo, con l'ordine di passare i
diritti di città alla vicina Perinto.

Grazie all'intercessione del figlio Caracalla, Bisanzio fu ricostruita
(circa 196 d.C.) dallo stesso Settimio Severo, divenuto Imperatore anche
sull'Oriente, ottenendo nuovamente gli antichi privilegi⁴ e la sua
precedente prosperità grazie all'ampliamento a 200 ettari rispetto
all'estensione precedente.

La Historia Augusta racconta che al tempo dell'Imperatore Gallieno (nel
262):

Poco dopo lo stesso Gallieno mosse contro i soldati che avevano compiuto un
tale eccidio, e ne fece grande strage, come esempio per tutti coloro che si
macchiavano di un simile delitto.⁵

-
Capitello bizantino esposto dov'era antica acropoli di Bisanzio, nel
  secondo cortile dell'odierno palazzo del Topkapi.
-
Il monumento ai Tetrarchi faceva parte di due colonne onorarie in porfido e
  si trovava a Costantinopoli, assieme ad un più vasto gruppo statuario,
  nella piazza monumentale nota come Philadelphion. Venne quindi
  saccheggiato nel 1204 dai Veneziani della Quarta crociata.

Storia

Fondazione di Costantinopoli – Nuova Roma (330)

La cerimonia di fondazione

L'atto ufficiale di fondazione della nuova capitale si tenne l'11 maggio
330 d.C. L'evento vide l'esplicazione di un complesso cerimoniale di
origini latine e pagane atto a ripercorrere la nascita di Roma e ad
assicurare la prosperità alla nuova città.

La tradizione vuole che fosse lo stesso Costantino, Pontifex Maximus, a
tracciare con la propria lancia il perimetro sacro della mura, il pomerium,
assegnando alla città lo stesso nome segreto di Roma, probabilmente Flora,
e battezzandola ufficialmente Nova Roma.

Nella nuova capitale venne forse trasportato anche il Palladio, la statua
già protettrice di Troia e poi di Roma, tradizionalmente portatavi da Enea,
che venne seppellita al centro del foro della nuova città, sotto la Colonna
di Costantino. Vennero individuate sette alture a ricalcare i sette colli
dell'antica capitale e la città venne divisa come Roma in quattordici
regiones. Come per Roma, venne posto un cippo per indicare il centro
dell'Impero, la prima pietra miliare da cui misurare tutte le distanze, il
Milion. Il grandioso complesso dei Palazzi Imperiali venne eretto
all'estremità della penisola, accanto al grande circo e al foro
dell'Augustaion, ricalcando il modello romano del Foro-Palatino-Circo
Massimo. Nel foro venne edificata l'aula destinata al Senato. Il nuovo
elemento venne introdotto dalla presenza di una chiesa, la basilica di
Santa Sofia.

In ossequio invece alla tradizionale leggenda riguardante la fondazione
della vecchia Bisanzio, vennero traslati dal santuario di Delfi, il massimo
centro religioso greco, la bronzea colonna serpentiforme, dedicata a Pitone
e ad Apollo, che venne posta nella spina del grande ippodromo, assieme al
tripode celebrativo della vittoria greca nella battaglia di Platea e
all'Ercole di Lisippo, simbolo di forza.

Il trasferimento della capitale

Sebbene l'Imperatore continuasse a risiedere nella vicina Nicomedia, la
città di Costantino, nella quale i lavori procedevano febbrilmente divenne
dunque nuova capitale dell'Impero Romano, assieme alla vecchia Roma. E
speciali monete commemorative vennero coniate per celebrare l'evento.

La nuova città si distingueva però dalla vecchia capitale per la mancanza
di molte delle antiche cariche repubblicane che distinguevano il governo di
Roma. Non vi erano né pretori, né tribuni o questori. Gli stessi senatori,
portavano il titolo di clarus ("illustre"), al posto del romano clarissimus
("illustrissimo").

La classe senatoria era costituita dai numerosi patrizi trasferiti da Roma
alla nuova città, anche sull'onda delle numerose elargizioni promesse da
Costantino, che cercava di stimolare l'edilizia privata garantendo donativi
di terre tratte tra i possedimenti del demanio imperiale nelle provincie
Asiana e Pontica.

Allo stesso modo, per incentivare la crescita della popolazione urbana, il
18 maggio 332 egli annunciò l'inizio di pubbliche distribuzioni di grano ai
cittadini, allo stesso modo di quanto da secoli accadeva a Roma con la
plebe. Sembra che all'epoca si arrivasse all'elargizione di 80.000 razioni
quotidiane attraverso una rete di 117 punti di distribuzione

Alla morte di Costantino, nel 337, molto era ancora in costruzione, anche
se già da tre anni le strutture principali erano in funzione e si contavano
ormai novantamila abitanti.

-
Frammento del Milion,monumento miliario dell'Impero.
-
La colonna di Costantino, nel foro.
-
Testa della colonna serpentina.
-
Ippodromo di Costantinopoli.
-
I resti visibili dell'Ippodromo di Costantinopoli.
-
I cavalli di San Marco (oggi a Venezia), in origine nell'Ippodromo di
  Costantinopoli. Unico esempio di quadriga romana o ellenistica a noi
  pervenuta.

La Costantinopoli romana (337-395)

Divenuta capitale, Costantinopoli fu sede di un Praefectus urbi, al pari di
Roma: il primo conosciuto è Onorato (359-361). Il 15 febbraio 360 venne
finalmente inaugurata dal successore di Costantino, Costanzo II, la
cattedrale di Santa Sofia, alla presenza del vescovo di Costantinopoli
Eudossio⁶ .

Sotto gli altri imperatori della dinastia costantiniana, la città continuò
a crescere e a prosperare. L'ultimo esponente della dinastia, Giuliano,
detto l'Apostata, lasciò alla città un nuovo grande porto, realizzato sul
lato meridionale e affacciato sul Mar di Marmara. Sul piano politico,
l'Imperatore tentò di limitare il crescente sviluppo del Cristianesimo e
restaurare l'antica religione romana e i culti pagani, restaurando i templi
ed edificandone di nuovi. La sua morte, nel 363, segnò però la fine della
rinascita pagana.

L'imperatore Valente costruì a Costantinopoli il nuovo palazzo extraurbano
di Hebdomon, sulle rive della Propontide, nei pressi del Corno d'Oro, che
divenne il luogo di acclamazione degli imperatori militari. L'imperatore
provvide anche all'approvvigionamento idrico della città con la costruzione
dell'Acquedotto di Valente. Dopo la scioccante sconfitta dell'Imperatore
nella battaglia di Adrianopoli, nel 378 contro i Goti, la città si sentì
per la prima volta vulnerabile alle invasioni dei Barbari, che avrebbero in
futuro devastato l'Impero. Nel 381 la diocesi urbana, venne innalzata al
rango di Patriarcato di Costantinopoli, nel corso del primo concilio
costantinopolitano.

Teodosio

Il regno di Teodosio fu cruciale per la storia di Costantinopoli.
L'imperatore svolse importanti opere edilizie, realizzando una colonna
commemorativa nel Foro Boario, la Colonna di Teodosio, trasformando il
vecchio tempio di Afrodite nella nuova sede prefettizia e soprattutto
creando l'importante Monastero di San Giovanni di Studion, futuro cuore
della cristianità ortodossa.
Soprattutto, però, Teodosio trasformò radicalmente l'Impero, rendendolo
ufficialmente cristiano, con l'Editto di Tessalonica del 380, e gettando
quindi le basi del futuro mondo cristiano-bizantino.
Alla morte dell'Imperatore, il 17 gennaio 395, le esequie si svolsero,
così, seguendo per la prima volta il rito cristiano, venendo celebrate a
Milano dal vescovo Ambrogio, il 27 febbraio. L'8 novembre la salma venne
definitivamente tumulata nella basilica dei Santi Apostoli di
Costantinopoli.

-
Interno della cisterna di Teodosio.
-
Raffigurazione di Teodosio sul basamento dell'obelisco a lui dedicato
  nell'Ippodromo.

La Costantinopoli romana d'Oriente

Alla morte di Teodosio, l'Impero venne definitivamente diviso nelle due
metà: Impero Romano d'Occidente, con capitale Ravenna, e Impero Romano
d'Oriente, con capitale Costantinopoli. Il nuovo giovane Imperatore
d'Oriente, Arcadio, protetto prima dal prefetto Flavio Rufino, poi da
Eutropio, realizzò in città un nuovo foro, il Foro di Arcadio, lungo la via
Mese, avviando la costruzione delle nuove mura.

Durante il regno del successore, Teodosio II, venne portata a termine la
cerchia muraria, che da lui venne detta Teodosiana.
Lo stesso Teodosio II riedificò Santa Sofia, distrutta in un incendio e
riconsacrata nel 415, e costruì il primo nucleo dell'Università di
Costantinopoli, inaugurato il 27 febbraio 425 nei pressi del Foro Boario.
La minaccia costituita dagli Unni per la sicurezza della capitale spinse al
contempo l'imperatore a prevenire un attacco attraverso il pagamento di un
tributo annuale. Tuttavia, nel 441 il nuovo re unno Attila sconfisse
l'esercito romano in Tracia, effettuando poi una nuova invasione nel 447.
In quello stesso anno un tremendo terremoto devastò la città, ma le mura
furono riparate per opera del prefetto del pretorio d'Oriente, Costantino,
impedendo così agli Unni di poterne approfittare per espugnare la città.

Il successore di Teodosio II, Marciano decise nel 450 di sospendere il
pagamento del tributo ad Attila, che mosse quindi all'invasione
dell'Occidente.

-
Raffigurazione dell'Imperatore d'Oriente Arcadio, nel missorio di Teodosio.

La Costantinopoli bizantina

Nel 476 la deposizione dell'ultimo Imperatore d'Occidente Romolo Augusto
pose fine per sempre alla diarchia tra le due "Rome". L'imperatore Zenone
ricevette da Odoacre le insegne imperiali d'Occidente, rimanendo così
l'unico imperatore romano.
Sebbene Costantinopoli continuasse sempre a sentirsi e definirsi romana,
così come i suoi abitanti, che si definivano appunto Romei, dal momento
della caduta dell'Occidente, la città e il suo impero seguirono uno
sviluppo sempre più autonomo da quello dell'occidente latino, assumendo
caratteri sempre più peculiari e marcatamente greci e "orientali", che
vengono comunemente definiti come bizantini, dall'antico nome della
Costantinopoli greca.

Giustiniano

Salito al trono nel 527, l'imperatore Giustiniano fu un sovrano che avrebbe
lasciato a lungo impresso il proprio marchio sulla città di Costantinopoli
e sull'Impero bizantino. Promosse grandi opere ed ebbe la tenacia e la
buona sorte di vedere realizzati gran parte dei suoi progetti, sia in
ambito politico-militare, sia negli ambiti religioso, giuridico e
architettonico.
Le grandi imprese architettoniche per lui, secondo lo storico coevo
Procopio di Cesarea, rivestivano la stessa importanza della riconquista
della parte occidentale dell'impero, della restaurazione dell'ortodossia
religiosa e della codificazione del diritto.⁷ La sua politica universale
trovò un valido strumento di propaganda nelle grandi opere che abbellirono
Costantinopoli.

Il malcontento per alcuni aspetti delle riforme giudiziarie introdotte dal
suo Corpus Iuris Civilis, la diffusione del monofisismo, le lotte politiche
che coinvolgevano l'imperatore e gli eredi di Anastasio I, congiuntamente
al crescente potere acquisito sin dagli inizi del suo regno dai demoi degli
Azzurri e dei Verdi, i due partiti politici espressi dalle tifoserie
dell'Ippodromo, si condensarono in una miscela esplosiva l'11 gennaio 532,
quando nel circo esplose la famosa rivolta di Nika, in breve estesasi
all'intera città. Sei giorni di devastazioni colpirono Costantinopoli, fino
a che la rivolta venne brutalmente repressa nel sangue dai generali Mundo e
Belisario (Narsete ebbe anch'egli un ruolo dividendo le due fazioni
corrompendole col denaro).⁸
Al termine della rivolta il danno più evidente era la distruzione della
basilica di Santa Sofia, della quale l'imperatore ordinò l'immediata
ricostruzione, con massicci lavori di ampliamento che terminarono solo con
la consacrazione del 27 novembre 537.

Giustiniano fece ricostruire la chiesa dei Santi Apostoli e edificare la
Santa Irene e quella dei Santi Sergio e Bacco, nella quale, sebbene
trasformata in moschea, restano dei pregevoli capitelli e architravi
decorati con un fitto traforo a elementi vegetali (VI secolo).
Con questa serie di opere, le costruzioni a pianta centrale divennero
dominanti ed influenzarono l'arte bizantina nei secoli avvenire, tanto che
ancora oggi una tipica chiesa ortodossa è a croce greca ("greca" appunto
perché tipica dell'Impero romano d'Oriente). Gli edifici a pianta centrale
con Giustiniano per la prima volta trovano una scala monumentale con
grandiose dimensioni unite allo splendore dei materiale ed alla profusione
di decorazioni fastose.

Nel 541-542 il regno di Giustiniano venne segnato da un'altra calamità: la
città e l'impero vennero devastati da una violenta epidemia di peste
bubbonica. Pochi anni dopo l'imperatore presiedette un nuovo concilio a
Costantinopoli.
Nel 553 e 557 due terremoti arrecarono gravi danni alla struttura della
nuova Santa Sofia, la cui cupola cedette il 7 maggio 558 in occasione di
nuove scosse. La chiesa venne riaperta al culto solo nel 563.

-
Mosaico raffigurante Cristo all'interno della basilica di Santa Sofia.
-
La colonna di Giustiniano, eretta nell'Augustaion per celebrare il trionfo
  dell'Imperatore.
-
Pianta della chiesa dei Santi Sergio e Bacco, eretta da Giustiniano I.
-
Sezione della nuova basilica di Santa Sofia eretta da Giustiniano.
-
Avorio Barberini della prima metà del VI secolo, attribuita ad una bottega
  imperiale di Costantinopoli, dove l'imperatore raffigurato viene
  identificato con Anastasio I Dicoro o, più probabilmente, con Giustiniano
  I.

Eraclio e la dinastia eracliana

Eraclio prese il potere il 3 ottobre 610, dopo aver assediato
Costantinopoli e rovesciato, con l'aiuto della popolazione, l'impopolare
predecessore Foca, giustiziato il 5 ottobre. Il nuovo sovrano riformò
l'organizzazione dell'Impero, imponendo l'uso del Greco nella Cancelleria
imperiale e riformando la stessa titolatura imperiale, con l'introduzione
del titolo di Basileus.

Presto l'Imperatore dovette fronteggiare l'invasione dell'impero da parte
delle armate di Cosroe II. Nel luglio 626 i Persiani, appoggiati da Slavi,
Bulgari e Gepidi, posero l'assedio a Costantinopoli. Il 10 agosto 626, alla
guida del patriarca Sergio I, le truppe persiane vennero sconfitte ponendo
fine all'assedio. In quest'occasione per la prima volta venne innalzato
l'inno Akathistos quale ringraziamento alla Vergine Theotokos, il cui
tempio alle Blacherne era rimasto miracolosamente intatto.

Il 14 settembre 628 l'Imperatore celebrò il trionfo per la conquista di
Gerusalemme. Alla fine del regno di Eraclio, però, la città era nuovamente
perduta in favore degli Arabi, mentre l'impero e la stessa Costantinopoli
erano scosse dalle controversie monotelite provocate dagli editti Ekthesis
(638) e Typos (649, quest'ultimo promulgato da Costante II).

Gli Arabi giunsero ad assediare Costantinopoli durante il regno di
Costantino IV, che indisse nel 680 un concilio di condanna del monotelismo.
Un nuovo concilio si tenne nel 692 presso la sala del Trullo del Gran
Palazzo.

L'ultimo discendente della dinastia di Eraclio, Giustiniano II Rinotmeto,
fu famoso per il bagno di sangue che riversò tra il 704 e il 711 sulla
città, durante il suo secondo regno. Deposto infatti una prima volta nel
695 da Leonzio, riuscì a riprendere il potere nove anni dopo, presentandosi
sotto le mura di Costantinopoli a fianco di un'armata di Bulgari e
lasciandosi poi andare ad una campagna di vendette e massacri che fece
rabbrividire la città e l'impero, fino alla sua seconda e definitiva
deposizione, ad opera di Filippico. La testa mozzata di Giustiniano venne
esposta al nuovo imperatore, mentre il figlio ed erede Tiberio IV veniva
massacrato sull'altare di Santa Maria delle Blacherne.

-
Rappresentazione della deposizione di Foca, che portò sul trono Eraclio I.
-
Filippico che ordina la morte nella chiesa delle Blacherne di Tiberio IV,
  figlio e co-imperatore di Giustiniano II.

Il periodo iconoclasta

La seconda metà dell'VIII secolo e la prima del IX furono caratterizzati
dalle lotte iconoclaste avviate da Leone III l'Isaurico con il decreto del
730⁹ contro le immagini. L'Imperatore ordinò come primo atto la distruzione
della venerata immagine del Cristo sulla porta della Chalke nel Palazzo
Imperiale, ma venne fermato dalla ribellione dei cittadini di
Costantinopoli¹⁰ .

Nel 754 il Concilio di Hieria convocato da Costantino V nel Palazzo di
Hieria, sul lato asiatico del Bosforo, diede il crisma ecclesiastico alla
politica iconoclasta.

Il secondo Concilio di Nicea ristabilì il culto delle immagini nel 787, ma
solo verso l'843 l'iconodulia poté dirsi pienamente ripristinata.

-
Rappresentazione del secondo concilio di Nicea.

L'età della dinastia macedone

Durante il regno di Basilio I Macedone e Leone VI Sophos, la città fu
scossa dalle trame politiche e religiose ruotanti attorno alle figure dei
patriarchi Ignazio e Fozio, che si estesero in breve ai rapporti con la
chiesa romana. A tali fatti tentarono di porre rimedio i Concili di
Costantinopoli dell'869-870 e dell'879-880.

La crescente minaccia costituita dai Bulgari, a nord, si materializzò sulla
città nel 907, quando Costantinopoli si vide stretta d'assedio. Nel 977 la
città subì l'attacco del ribelle Bardas Sclero, che venne però respinto
dalla flotta fedele all'imperatore Basilio II Bulgaroctono. Durante il suo
regno, giunsero a Costantinopoli gli emissari di Vladimir I di Kiev,
intenzionati a stringere un fruttuoso rapporto di alleanza, che fornì per
la prima volta agli imperatori bizantini il prezioso contributo dei
guerrieri variaghi. Fatto non secondario fu che gli ambasciatori, colpiti
dalle maestose cerimonie religiose nella basilica di Santa Sofia,
convinsero il loro signore a convertirsi al rito cristiano orientale.

Durante l'età della dinastia macedone, Costantinopoli si presentava ormai
come la più grande e ricca città d'Europa e del Medioriente: attorno al X
secolo si pensa arrivasse a contare un milione di abitanti. Nonostante
questo, però, in breve tempo l'Impero parve sul punto di crollare.
Nel 1044 la città venne nuovamente stretta d'assedio da un usurpatore,
Giorgio Maniace, ucciso nei combattimenti contro le truppe fedeli a
Costantino IX Monomaco. Sempre durante il regno di Costantino, si consumò
il Grande Scisma del 1054 tra la Chiesa ortodossa e la Chiesa cattolica,
segnato dalle reciproche scomuniche lanciate nella basilica di Santa Sofia
dai legati pontifici e dal patriarca Michele I Cerulario.

-
Icona raffigurante Basilio II Bulgaroctono.
-
Raffigurazione delle guardie variaghe, entrate al servizio dei Bizantini
  durante l'epoca della dinastia macedone.
-
Mosaico di Santa Sofia raffigurante la basilissa regnante Zoe Porfirogenita
  con il marito Costantino IX Monomaco.

L'età comnena

Il nuovo periodo si apriva per Costantinopoli con la disastrosa sconfitta
nella battaglia di Manzicerta del 1071. Questa segnava l'apice della crisi
strutturale vissuta in quell'epoca dall'impero: la perdita dell'intera Asia
Minore portava per la prima volta Costantinopoli a fissare, sulla riva
opposta del Bosforo, una terra non più bizantina.
Con la Crisobolla emanata nel 1082 da Alessio I Comneno, inoltre, iniziava
la colonizzazione latina della stessa città di Costantinopoli. L'imperatore
concedeva infatti ai Veneziani, in cambio dell'aiuto prestato nei conflitti
contro i Normanni di Roberto il Guiscardo, di possedere un quartiere
commerciale nella città, esente da dazi e dal controllo imperiale. Si
trattava solamente della prima di numerose concessioni alle repubbliche
marinare italiane, che avrebbero portato alla creazione di vere e proprie
città nella città, spesso in conflitto tra loro.

Nonostante un simile evento, l'Impero non solo sopravvisse, ma seppe
trovare una nuova stagione di rinascita, segnata dall'arrivo degli eserciti
della Prima Crociata, che, alleati dei bizantini, consentirono la
riconquista della riva asiatica, strumento fondamentale per l'avvio dalla
ripresa economica e sociale garantito dal nuovo sistema feudale della
Pronoia.
Il primo gruppo di crociati, guidato da Pietro l'Eremita, arrivò a
Costantinopoli il 1º agosto del 1096, destando la costernazione e
l'imbarazzo dell'imperatore Alessio: egli infatti pensava a un aiuto da
parte dell'occidente nella sua guerra contro i selgiuchidi, e non
all'immenso stuolo di gente comune che si era invece riversato sulle sue
terre, creando non poco scompiglio fin dal suo apparire nei Balcani.
L'imperatore reagì accelerando il passaggio della prima ondata di crociati
sulla costa asiatica, dove vennero presto sconfitti.
Il secondo e assai più serio stuolo di cavalieri, guidato da Goffredo di
Buglione, arrivò invece a Costantinopoli nel dicembre dello stesso anno.
Questa volta l'imperatore garantì la fornitura di sostegno e vettovaglie in
cambio di un giuramento di fedeltà feudale e della promessa che le vittorie
da esso conseguite avrebbero fatto recuperare all'impero bizantino numerosi
territori caduti in mano ai Selgiuchidi.
Uno degli effetti non secondari della riconquista e feudalizzazione
dell'Asia Minore fu la riduzione del numero di aristocratici bizantini
presenti nella capitale, con una conseguente riduzione della conflittualità
all'interno della città.

Nel 1118 un nuovo quartiere commerciale venne concesso ai mercanti latini,
con la creazione di un settore commerciale esclusivo concesso in uso ai
Pisani. Questo si affiancava al quartiere veneziano e alla cittadella di
Galata, ceduta alla Repubblica di Genova. La presenza dei Latini divenne
sempre più pressante e invasiva.

Altri latini arrivarono presto a Costantinopoli, dopo aver razziato e
devastato i territori attraversati, il 10 settembre 1147 arrivarono sotto
le Mura Teodosiane le avanguardie della Seconda Crociata: i tedeschi
dell'imperatore Corrado III. Seguite il 4 ottobre dai francesi di Luigi
VII. Entrambi i sovrani fecero giuramento di fedeltà all'imperatore Manuele
Comneno, ma nonostante questo l'imperatore bizantino venne a sapere da
alcuni suoi fidati informatori che gli esagitati soldati francesi e
tedeschi pensavano di unire le loro forze ed attaccare Costantinopoli. Per
risolvere questa situazione, l'imperatore fece spargere la voce che in
Anatolia un enorme esercito turco si stava mobilitando e che, se i crociati
non fossero subito sbarcati in Asia minore, i cristiani sarebbero stati
annientati dai Turchi: i crociati si affrettarono quindi a lasciare la
città, che si salvò in tal modo da un possibile assedio.
A Costantinopoli ormai vivevano però 80.000 latini che godevano di grandi
privilegi, e di questi i Veneziani erano la comunità più numerosa e la più
ricca, infatti il commercio bizantino era ormai un monopolio dei mercanti
delle tre grandi repubbliche marinare che si stavano contendendo il
monopolio del Mediterraneo Orientale.
L'imperatore, che mal sopportava questa presenza, decise, all'inizio del
1171, di passare all'azione. L'occasione propizia si ebbe quando il
quartiere genovese di Galata fu attaccato e in gran parte incendiato.
L'evento venne imputato ad alcuni cittadini veneziani, probabilmente
alleati con la malavita di Costantinopoli: l'imperatore ordinò quindi di
imprigionare tutti i 10.000 veneziani presenti.

-
Una miniatura che rappresenta Alessio I Comneno.
-
L'arrivo di Luigi VII di Francia a Costantinopoli durante la Seconda
  Crociata.
-
Tetarteron di Manuele I Comneno.

La dominazione latina

Dotata di un notevole impianto di fortificazioni, la città rimase per
secoli inespugnata, fino al 1204, quando venne saccheggiata dagli eserciti
della quarta crociata al comando di Enrico Dandolo e Bonifacio I del
Monferrato.

La conquista latina fu devastante per la città. Un gran numero di tesori e
reliquie venne depredato. Gravi danni furono apportati al complesso dei
Palazzi Imperiali e ai monumenti.

I conquistatori resero la città capitale del nuovo Impero Latino,
organizzato su base feudale, che sopravvisse per poco più di mezzo secolo,
fino a quando nel 1261 la città venne riconquistata dai bizantini niceni,
scacciandone Baldovino II.

-
Miniatura raffigurante l'assedio di Costantinopoli (1204) che portò alla
  creazione dell'Impero Latino.
-
L'entrata dei crociati a Costantinopoli in un'incisione di Gustave Doré.

L'ultimo periodo bizantino

Il ritorno dell'Impero Bizantino, con Michele VIII Paleologo, segnò una
parziale ripresa della città dalle devastazioni dei crociati, anche se il
processo di decadenza era oramai inarrestabile.

Il complesso del Gran Palazzo venne definitivamente abbandonato, con il
trasferimento della corte nel palazzo delle Blacherne, cui venne aggiunta
la nuova ala nota come Palazzo del Porfirogenito.

Durante il periodo della Dinastia dei Paleologi la città dovette subire
numerosi assedi ed attacchi, sia dai Latini, che se ne contendevano il
controllo commerciale, sia dai Turchi, desiderosi di conquistarla. Nel
decennio 1341-1351 si tennero poi in città i concili sull'esicasmo.

I bizantini riuscirono a tenere la città per ancora un secolo fino a
Costantino XI, quando, il 29 maggio 1453, divenuta "una testa senza corpo",
capitale di un impero inesistente, ospitava solamente 50.000 abitanti,¹¹
cadde in mano ai turchi ottomani guidati da Maometto II il Conquistatore,
che ne fece la capitale dell'Impero ottomano.

La caduta di Costantinopoli, e quindi la fine dell'Impero Romano d'Oriente,
è indicata talvolta come l'evento che convenzionalmente chiude il Medioevo
e inizia l'evo moderno.

-
Facciata del Palazzo del Porfirogenito eretto dai Paleologi.

La Costantinopoli cristiana

Reliquie e icone

Uno degli elementi centrali di Costantinopoli era il culto delle reliquie.
In epoca più o meno tarda in questa città si concentrarono molti resti
cristiani, salme di santi, ed anche oggetti che oggi ci paiono frutto di
ingenuità. La città vide grandi contrapposizioni teologiche e vide la
diatriba sulle immagini sacre (iconoclastia), tuttavia il loro culto alla
fine prevalse ed era tenuto in grande considerazione.

Tra le reliquie più venerate vi erano dunque varie icone ritenute magiche,
tra cui l'immagine della Vergine Odigitria, che si pensava dipinta da San
Luca evangelista (a cui era dedicata una basilica), la famosa Vera Croce,
il Maphorion (manto della Vergine o, secondo alcuni, il velo), e poi la
veste di San Giovanni Battista, i sandali di Cristo, la Corona di spine
usata durante la passione di Gesù, e molte altre. Tanto per intendere di
quale considerazione godevano, il manto della Madonna veniva portato in
processione lungo le mura per difendere la città dagli assalti, e perfino
nei trionfi (cerimonia tipicamente romana) alcuni imperatori mettevano al
posto d'onore, come protagonista del trionfo sul carro del vincitore,
l'icona miracolosa della Madonna.

Una vicenda curiosa riguarda la corona di spine, che nel 1239 fu data in
pegno al re francese Luigi IX in cambio di una somma che serviva per fare
andare avanti la città sempre meno dotata di territorio circostante. Alla
fine questa reliquia ed altre acquistate successivamente, restò in Francia,
e per loro venne costruita appositamente la Sainte-Chapelle edificio che
rappresenta un gioiello del gotico.

A Costantinopoli fu portato anche il Mandylion, un telo sulla cui natura si
discute: secondo alcuni era il telo usato dalla Veronica per asciugare il
volto di Cristo durante la sua ascesa al Calvario (l'episodio è una delle
stazioni della via Crucis) su cui sarebbe rimasto impresso il volto di
Cristo, secondo altri il panno usato da Cristo per detergersi il sudore
nell'orto del Getsemani, secondo altri ancora la Sindone di Torino, e
infine secondo una leggenda che attraversa i millenni sarebbe un volto
miracolosamente impresso da Cristo su un telo da inviare al re Abgar V di
Edessa, intorno al IV secolo e che l'avrebbe guarito miracolosamente. Al
Mandylion veniva attribuito il potere (se esposto sulle mura) di difendere
la città da ogni assalto. Era inizialmente ad Edessa e trasportata poi a
Costantinopoli nel 944, dove si narra del suo potere taumaturgico.

Tra le reliquie vi era anche il pozzo dove si svolse l'episodio evangelico
di Cristo e della Samaritana, le reliquie di San Pietro e Paolo, il cinto
di Maria, la lancia con cui venne trafitto il costato di Cristo, la pietra
dove il corpo di Gesù venne preparato per la sepoltura, la spugna con cui i
soldati romani diedero da bere a Cristo in croce, l'elmo di Costantino I
contenente un chiodo della croce, il trono di Salomone, la verga di Mosè, i
resti degli "innocenti", ovvero dei bambini fatti uccidere da Erode il
Grande, e innumerevoli altre.

L'Istanbul ottomana e turca

La conquista ottomana portò un radicale mutamento per la città. Le
distruzioni portate dall'assedio del 1453, unitamente al grave stato di
declino in cui versavano la città e i suoi edifici, portarono ad una
radicale ricostruzione del centro urbano. La gran parte degli edifici
religiosi venne convertita in moschea, mentre il trasferimento della
capitale ottomana nell'antica città bizantina portò alla costruzione del
grandioso complesso del Topkapi nell'area precedentemente occupata dal foro
e dai palazzi imperiali.

Sotto i sultani ottomani, Costantinopoli ritrovò un nuovo periodo di
splendore, diventando sede del califfato nel 1517, ma mantenendo la sede
del patriarcato greco-ortodosso e in generale il carattere cosmopolita che
la caratterizzò nei secoli precedenti. Il XVI secolo segnò l'apice del
potere ottomano. A questo secolo risale la costruzione delle più importanti
moschee della città: Beyazit, Suleymaniye (la più grande moschea di
Istanbul), Sultan Ahmed e Fatih (lett. "il Conquistatore", riferito al
sultano Maometto II, ossia Mehmet II). L'impero ottomano, sconfitto durante
la prima guerra mondiale, finì ufficialmente il 1º novembre 1922. Quando
nel 1923 fu fondata la Repubblica di Turchia, la capitale venne spostata da
Istanbul ad Ankara.

-
Veduta di Santa Sofia a Istanbul.
-
La Porta del Saluto nel Palazzo Topkapi.

Cronologia riassuntiva e assedi

Costantinopoli è la città che ha subito e respinto più assedi nella storia
del mondo. La città dovette affrontare nel tempo numerosi assedi, quasi
tutti superati vittoriosamente, ad esclusione di quelli del 1203, del 1204,
del 1261 e dell'ultimo e definitivo assedio del 1453:

- l'assedio di Avari e Sasanidi del 626, respinto;
- l'assedio arabo del 668, respinto
- l'assedio arabo del 674-678, respinto;
- l'assedio arabo del 717-718, respinto;
- l'assedio dei Bulgari dell'813, respinto;
- l'assedio dei Rus' dell'860, respinto;
- l'assedio di Tommaso lo Slavo dell'823, respinto;
- l'assedio Rus' del 907, respinto;
- l'assedio Rus' del 941, respinto;
- l'assedio di Leone Tornicio del 1047, respinto;
- l'assedio dei Peceneghi del 1090, respinto;
- l'assedio crociato del 1203, vinto dai crociati e dai bizantini loro
  alleati;
- la conquista crociata del 1204;
- l'assedio del 1260, respinto;
- la riconquista bizantina del 1261;
- l'assedio di Andronico IV Paleologo con supporti ottomani nel 1376
- l'assedio ottomano del 1390, respinto;
- l'assedio ottomano del 1395, respinto;
- l'assedio ottomano del 1397, respinto;
- l'assedio ottomano del 1400, respinto;
- l'assedio ottomano del 1402, respinto;
- l'assedio ottomano del 1411, respinto
- l'assedio ottomano del 1422, respinto;
- la conquista ottomana del 1453.

La sopravvivenza a così tanti assedi fu determinata dalla potenza del
sistema difensivo della città, in particolare delle sue mura terrestri, e
dal predominio marittimo sul Mar di Marmara e sugli stretti, che garantiva
i rifornimenti alla città anche in caso d'assedio e la protezione delle
difese a mare. Le due vittorie crociate del 1203-1204 furono infatti
determinate proprio dalla perdita del predominio navale, che consentì alla
flotta veneto-crociata di assalire i bastioni marittimi, penetrando in
città.

Similmente, la caduta finale della città venne determinata dal controllo
ottomano sugli stretti, che strangolò Costantinopoli e la privò di
rinforzi, prima ancora che per l'intervento delle artiglierie, che aprirono
le brecce nelle mura teodosiane.

Archeologia della città antica

Impianto urbano

Il cuore della città si trovava protesa verso il mare, sul sito della
vecchia Bisanzio. Da qui si dipartiva la principale arteria della città la
Mese ("via centrale"), che, in corrispondenza della piazza del Philophation
si diramava ad Y. Un ramo proseguiva verso nord, in direzione della porta
di Adrianopoli e della via che conduceva al cuore dei Balcani, l'altro
proseguiva invece verso sud-ovest, trasformandosi nella via Trionfale che,
raggiungendo la Porta d'Oro, conduceva alla via Egnazia, in direzione della
Grecia e di Roma.
I porti principali si trovavano all'entrata del Corno d'Oro nel Bosforo,
sul lato nord-orientale della penisola (Prosphorion, Neorion) e sul Mar di
Marmara (Kontoskalion/Portus Julianus), sul lato meridionale-orientale.

-
Veduta di Costantinopoli di Nicolas de Fer, Parigi 1696.
-
Mappa di Costantinopoli nel XVIII secolo.

Confronto con le altre città romane

Il nucleo della città era costituito da un grande complesso imperiale che,
come si usava fin dalle età precedenti e in particolare dal periodo della
tetrarchia, si articolava in diversi palazzi adibiti a abitazione,
rappresentanza, sede della burocrazia. Come è tipico anche in altre città,
gli edifici davano direttamente sul circo, dove si svolgevano non solo le
corse dei cavalli, ma anche le cerimonie e le manifestazioni pubbliche. Non
lontano vi era la basilica di Hagia Sophia e altre importanti chiese. Il
centro della Nuova Roma nacque pertanto con l'aggregazione di un elemento
cristiano (la basilica) uno per le manifestazioni pubbliche civili (il
circo) e l'area dedicata al potere civile (il complesso dei palazzi
imperiali). Un po' più decentrato era il centro tradizionale rispetto a
quello delle città romane più antiche, ovvero i fori, e invece non seguiva
lo schema tipico delle città e degli accampamenti romani, ovvero
l'allineamento a graticola sui due assi ortogonali del cardo e del
decumano. Nonostante la magnificenza profusa da Costantino, per lungo tempo
la nuova capitale non fu in grado di competere con le altre metropoli
dell'Impero: Roma, Antiochia ed Alessandria, ricche di vie porticate,
palazzi e ville, templi, teatri ed altri edifici pubblici e privati.

Sia Costantino che i suoi immediati successori avevano una visione unitaria
dell'Impero, ma successivamente questo venne diviso definitivamente in due
parti (395) e Costantinopoli divenne la capitale della parte Orientale,
mentre prima Milano e poi Ravenna assunsero il ruolo di capitali della
parte occidentale. Da allora la crescita di Costantinopoli fu costante,
mentre il declino delle altre città divenne inarrestabile: Roma venne
saccheggiata nel 410 dai Goti e nel 455 dai Vandali, mentre Antiochia fu
distrutta da un terremoto nel 525 e conquistata dai persiani nel 540; anche
Alessandria subiva un declino, sebbene più lento.

Con gli imperatori Anastasio I Dicoro e Giustino, ma soprattutto con la
splendida epoca di Giustiniano, Costantinopoli divenne una grande città¹² ,
anche se di dimensioni inferiori alla Roma di età imperiale¹³ : sebbene a
Costantinopoli all'inizio del V secolo si contassero infatti 4.388 domus,
il triplo che a Roma, il numero delle insulae era di gran lunga inferiore
alle oltre 46.000 recensite per la Città eterna. Anche il lusso propendeva
ancora verso Roma, dove vi erano 830 terme private (a Costantinopoli 153) e
dove i ricchi senatori davano spettacoli molto più fastosi rispetto a
quelli che poteva permettersi la nuova classe dirigente di Costantinopoli.

Ma mentre per Roma, fin dal primo sacco subito ad opera dei Visigoti (410),
iniziò una fase di rapido spopolamento, Costantinopoli visse in quegli
stessi anni un'epoca di grande espansione. Nel 413 le mura dovettero essere
ampliate e la cinta muraria comprese in totale un'area quasi doppia
rispetto a quella precedente. Si presume che già attorno alla metà del V
secolo, all'indomani del secondo sacco dell'Urbe (455), l'antica Bisanzio
avesse superato per numero di abitanti sia Roma che Alessandria divenendo
la più popolosa città del mondo romano. Costantinopoli restò a lungo la più
ricca, popolosa e importante realtà urbana del Mediterraneo e fu centro di
irradiazione artistica e religiosa di primaria importanza.

Il complesso monumentale dei palazzi imperiali

Il palazzo imperiale venne edificato sull'estremità meridionale della
penisola, nel sito oggi occupato, tra l'altro, dalla Moschea Blu. Del
palazzo restano poche vestigia in uno stato di conservazione precario, che
risalgono a periodi successivi all'epoca di Costantino. Dell'epoca del
primo imperatore resta solo l'Ippodromo, costruito con priorità assoluta
assieme alle mura. Ispirato al Circo Massimo di Roma, era
straordinariamente monumentale e capiente, con una lunghezza di circa 450
metri per 120 di larghezza.

La sua necessità era dovuta soprattutto quale luogo deputato all'"epifania"
imperiale, cioè all'apparizione del sovrano nella sua tribuna, dalla quale
si mostrava al popolo per presenziare ai giochi, circondato da quei segni
di regalità e potere che dovevano apparire quasi ultraterreni,
nell'accoglienza con l'acclamazione rituale della folla.

L'Ippodromo era anche il fulcro di collegamento tra la zona imperiale, a
sud, ed i nuovi quartieri residenziali, a nord.

Il foro si trovava ad occidente, su un'altura. era a pianta circolare e
circondato da colonne a doppio ordine. Al centro del foro si trovava un
altro monumento simbolo del potere imperiale, la colonna-santuario. Si
trattava di una grande colonna sormontata da una statua bronzea
dell'Imperatore rappresentato come Hèlios; la colonna si ergeva su uno
zoccolo alto circa cinque metri, che racchiudeva un santuario dove si
diceva messa, si bruciavano incensi, si accendevano lampade votive e si
pregava, verso l'immagine imperiale, che scongiurasse sciagure proteggendo
la città che aveva fondato. L'identificazione con Helios risulta connessa
ai teologi di corte, che suggerirono l'uso dell'antica simbologia del Sol
Invictus assimilata ormai a Cristo, come "sole di giustizia e salvezza".

Tra le chiese fondate da Costantino c'erano quella dedicata alla Santa
Sapienza (la Santa Sofia, prima della riedificazione al tempo di
Giustiniano I (527-565) che ne fece un capolavoro dell'architettura di
tutti i tempi), destinata a funzionare da cattedrale, e quella dei Santi
Apostoli, a pianta centrale, che divenne il mausoleo imperiale.

Queste grandi opere costruite in fretta si dimostrarono a volte fragili, e
non furono esenti da rovinosi crolli. Sia la città che i palazzi videro una
grande espansione, e negli anni successivi a Costantino si provvide ad
elaborare ed aggiungere conventi, chiese, palazzi. Oltre ai monumenti
citati si può ricordare il milion, un arco considerato il "centro"
dell'Impero, e dal quale si misuravano le distanze con le altre città, il
palazzo della Magnaura (dal latino "magna aula", ovvero grande aula) salone
dove venivano svolti gli atti solenni e ricevute le ambascerie più
importanti, e il Palazzo del Boukoleon, residenza privata degli imperatori.

-
Mosaico romano proveniente dal Palazzo Imperiale di Costantinopoli.
-
I resti del Palazzo del Boukoleon, all'interno del complesso del Gran
  Palazzo.
-
L'entrata del palazzo del Bucoleone.
-
Uno dei due leoni del Palazzo del Boukoleon.
-
Obelisco di Teodosio e colonna di Costantino.
-
Colonna Serpentina, quel che resta del tripode di Platea.
-
Ippodromo di Costantinopoli (nel XIX secolo).
-
I quattro cavalli di bronzo che decorano la Basilica di San Marco a Venezia
  e che prima erano nel circo di Costantinopoli.
-
L'unico punto da cui si intravedono le arcate dell'Ippodromo è nella
  discesa verso ovest proveniente dalla piazza.

Il complesso delle Blacherne

Verso la fine del XII secolo gli imperatori iniziarono a realizzare un
nuovo complesso palatino, situato lungo le mura di terra all'estremità
settentrionale della città, dall'aspetto fortificato. Tale complesso
chiamato Palazzo delle Blacherne per la sua vicinanza all'omonimo sobborgo,
forniva infatti una maggiore sicurezza rispetto ai palazzi imperiali e
godeva di un'atmosfera più salubre, esposto com'era al Corno d'Oro e alla
campagna.

Le Blacherne divennero il luogo di soggiorno degli Imperatori, che per
altro conservarono il palazzo in centro per le attività ufficiali, ovvero
di rappresentanza e di governo. Solo dopo la breve parentesi del dominio
latino, nel XIII secolo, la corte si trasferì definitivamente nella nuova
residenza, ampliata con il complesso del Palazzo del Porfirogenito,
abbandonando i vecchi palazzi imperiali.

-
Ciò che resta del palazzo delle Blacherne.

Le chiese

In quanto centro della Cristianità orientale, fondamento dello stesso
ordine imperiale, Costantinopoli era una città ricca di edifici religiosi.

Le chiese principali erano quelle originariamente fondate dallo stesso
Costantino:

- la basilica di Santa Sofia, chiesa cattedrale dedicata alla Santa
  Sapienza;
- la Chiesa di Santa Irene dedicata alla Santa Pace;
- la basilica dei Santi Apostoli, mausoleo imperiale dedicato ai dodici
  apostoli;

Vi erano poi, tra le altre:

- la basilica di San Polieucto;
- la chiesa di Cristo Pantocratore;
- la chiesa di Cristo Pantepoptes;
- la chiesa di San Giovanni Battista in Lybos;
- la chiesa e monastero di San Giovanni Battista in Studion;
- la chiesa di San Giovanni Battista in Trullo;
- la chiesa di Santa Maria dei Mongoli;
- la chiesa di San Nicola dei Cafioti;
- la chiesa di San Teodoro;
- la chiesa di Santa Eufemia;
- la chiesa di Santa Tecla alle Blacherne;
- la chiesa di Santa Teodosia in Dexiocrato;
- la chiesa dei Santi Sergio e Bacco;
- la chiesa del Myrelaion;
- la Chiesa di San Salvatore in Chora;
- la chiesa della Theotokos Elousa;
- la chiesa della Theotokos in Lybos;
- la chiesa della Theotokos Kyrotissa;
- la chiesa di Theotokos Pammacaristos;
- il monastero della Vergine Odigitria
- il monastero di sant'Ipazio.
-
Pianta di Santa Sofia.
-
Cupola della basilica di Santa Sofia.
-
Santa Irene, fondata da Costantino e riedificata da Giustiniano.
-
Pianta della basilica dei Santi Apostoli.
-
Rovine della basilica di San Polieucto.
-
I «Pilastri acritani», provenienti dalla basilica di San Polieucto e
  riutilizzati nella basilica di San Marco a Venezia.
-
La chiesa di Cristo Pantocratore oggi adibita a moschea di Zeyrek.
-
Rovine dello Studion.
-
La chiesa di San Giovanni Battista in Trullo, oggi moschea di Hirami Ahmet
  Pasha.
-
La chiesa dei Santi Sergio e Bacco (oggi Küçük Aya Sofya Camii).
-
Pianta della chiesa dei Santi Sergio e Bacco.
-
L'abside della chiesa primitiva dei Santi Sergio e Bacco, con la miḥrāb.
-
Pianta della chiesa di San Salvatore in Chora.
-
Interno della chiesa di San Salvatore in Chora.
-
Ancora interno della chiesa di San Salvatore in Chora.

Le mura

Al momento della costruzione della nuova città, Bisanzio disponeva già di
una cinta muraria, le cosiddette Mura Severiane, erette da Settimio Severo
nel II secolo d.C. Le mura della nuova capitale, erette da Costantino,
dette Mura Costantiniane, si estendevano per 2,8 chilometri (15 stadi)
attraverso la penisola, ad ovest delle vecchie mura, dal Mar di Marmara al
Corno d'Oro, includendo un territorio quasi triplo del precedente¹⁴ ¹⁵ .
Completate nel 328, a queste mura si aggiungevano le opere difensive che
proteggevano la città dal mare.

Le mura costantiniane divennero ben presto troppo piccole per la città in
rapida espansione, portando, ottant'anni dopo, alla costruzione di una
nuova cerchia terrestre. Le nuove mura, completate durante il regno di
Arcadio e dette Mura Teodosiane, furono un capolavoro di architettura
militare dovuto al genio di Flavio Antemio. Si dimostrarono infatti per
lungo tempo assolutamente imprendibili e persero la propria funzione
militare solo con lo sviluppo dell'assedio scientifico. Questa nuova cinta
muraria, molto potente, era in realtà composta da tre cerchi di
fortificazioni. La cerchia interna o Grandi Mura, costituita da uno spesso
e alto muro intervallato da potenti torri e numerose porte, aveva
un'altezza tale da permettere di proteggere e superare con le armi dal
lancio la cerchia esterna o Proteichisma, più bassa e anch'essa
intervallata da torri, alternate rispetto a quelle interne, creando un
unico complesso difensivo. Le due cerchie creavano uno spazio, detto
Perivolos, attraversato da una strada militare protetta, utilizzabile
durante i combattimenti. Oltre la cerchia esterna si trovava un vallo
eretto a creare un'ulteriore spazio, detto Parateichion, attraversato da
un'ulteriore strada militare e allagabile in caso d'assedio, con un sistema
a compartimenti che ne impediva il completo svuotamento.

L'accesso principale alla città era rappresentato dalla Porta Aurea, aperta
sulla via Egnazia, che conduceva, attraverso la rotta Durazzo-Brindisi,
alla via Appia e a Roma. La porta era riservata alle cerimonie trionfali e
si trovava all'estremità meridionale delle mura. All'estremità
settentrionale si apriva invece la Porta delle Blacherne, annessa al
complesso palatino addossato alle mura ed eretto nel XII secolo: la porta
blacherniota era riservata all'uso esclusivo dell'Imperatore.

In corrispondenza di queste due porte si ergevano due complessi
fortificati, lo Strongylon e il Kastellion. Il sistema era completato dalle
cosiddette Mura Marittime, in parte di epoca costantiniana, in parte
successive, e le Mura delle Blacherne, costruite per proteggere l'omonimo
sobborgo, nei pressi del nuovo Palazzo Imperiale. Al di là del Corno d'Oro
vi erano poi le fortificazioni del quartiere di Galata, utilizzate come
caposaldo per le catene con cui veniva chiuso il porto in caso di pericolo.

-
La Seconda Porta Militare o Porta di Belgrado, nelle Mura Teodosiane.
-
Le mura teodosiane.
-
Le mura delle Blacherne.
-
Una zona restaurata delle Mura teodosiane, nella zona della Porta di
  Selimbria.
-
Foto rappresentante il peribolos, ossia lo spazio tra gli spalti esterni ed
  interni.

L'Università Imperiale di Costantinopoli

L'Università Imperiale di Costantinopoli, detta anche "Università degli
studi della sala del palazzo di Magnaura", fu riconosciuta nell'Impero
bizantino come università nell'848, anche se gli stati dell'Europa
occidentale non la riconobbero inizialmente come università. Come la
maggior parte delle università medievali, era stata un'istituzione
accademica per molti anni, prima che fosse riconosciuta come università, la
nascita della scuola di Costantinopoli fu sotto il regno di Teodosio II
(408-450) il 27 febbraio 425.

L'università aveva le facoltà di medicina, di filosofia, di legge e di
silvicoltura.

Note

[1] La dizione Istanbul per Costantinopoli risale all'ultima fase del
  Sultanato selgiuchide di Rūm (Müsameret ül-akhbar (Le massime
  conversazioni) di Kāmal al-Dīn Aksarāyī, Ankara, 1944) ed è affermato nel
  primo periodo ottomano (Die altosman. anon. Chroniken, ed. di F. Giese,
  Breslau, 1922), in cui viene riportato il toponimo ﺍﺳﺘﻨﺒﻮﻝ, vale a dire
  Istinbūl o Istanbūl (le vocali in arabo/persiano/turco-ottomano non sono
  marcate). Nel XII secolo le fonti armene parlano di Stampol (cfr. H. J.
  Siruni, Studia et Acta Islamica, n. 164, 1960). Un'ulteriore conferma è
  data dall'attestazione della presenza della nisba "Istanbūlī" (di
  Istanbul) fin dal 1500 circa. Nessuna nisba per converso Qusṭanṭīniyyī
  (di Costantinopoli) è attestata, a dimostrazione dell'uso pressoché
  esclusivo del toponimo Costantinopoli da parte occidentale. Per una
  spiegazione del nome Istanbul sono state avanzate due ipotesi; una
  derivazione dalle parole greche Eis ten polin ( che significano "verso la
  Città", o indica "questa è la città") o una corruzione del nome
  Costantinopoli in Turco, come per altre città imperiali, quali Nicea,
  divenuta Iznik, Smirne (Izmir) o Nicomedia, oggi Izmit.
[2] Cassio Dione Cocceiano, Storia romana, XXX-XXXV, 104.
[3] Appiano di Alessandria, Guerre mitridatiche, VIII, 52.
[4] Historia Augusta, Antoninus Caracallus, 1.7.
[5] Historia Augusta - Due Gallieni, 7.2.
[6] Henry Wace, Dictionary of Christian Biography and Literature to the End
  of the Sixth Century A.D., with an Account of the Principal Sects and
  Heresies. - Christian Classics Ethereal Library
[7] Procopio di Cesarea, De aedificiis, I, opera con intenti panegirici con
  cui Procopio descrive e loda le varie costruzioni erette per opera di
  Giustiniano.
[8] Procopio, La guerra persiana, I,24
[9] Contrariamente a quanto si pensava in precedenza, sembra che
  l'Imperatore non abbia mai emanato un editto iconoclasta nel 726, ma solo
  nel 730.
[10] L'ufficiale incaricato del compito fu ucciso dalla folla, e alla fine
  l'immagine venne rimossa ma non distrutta: venne poi ripristinata da
  Irene e rimossa di nuovo da Leone V: Finlay op. cit. p 111
[11] Dionysios Hatzopoulos, May 29, 1453: The Fall of Constantinople
[12] Gli abitanti di Costantinopoli si attestarono leggermente al di sotto
  delle cinquecentomila unità in epoca giustinianea. Cfr. a tale proposito:
  Georg Ostrogorsky, Storia dell'Impero bizantino (pag.40), Torino, Giulio
  Einaudi editore, 1968 e 1973
[13] Gli abitanti di Roma nel II secolo dovevano probabilmente situarsi fra
  le 1.215.000 unità e le 1.727.000. Il calcolo è stato realizzato dal
  romanista francese Jérôme Carcopino sulla base delle 46.602 insulae
  (contenenti 1.165.050-1.677.672 abitanti), cui vanno aggiunte le 1.797
  domus (contenenti circa 50.000 abitanti) presenti a Roma nel II secolo.
  Cfr. a tale proposito: Jérôme Carcopino, La vita quotidiana a Roma (pag.
  29), Bari-Roma, Editori Laterza, 1993 (precedenti edizioni: 1941, 1967,
  1982, 1984) ISBN 88-420-4194-7
[14] J.B. Bury, (1923) p. 70
[15] Zosimo, Historia, Nova Book 2 1814

Bibliografia

- Alexander P. Kazhdan, Bisanzio e la sua civiltà, traduzione di Giovanna
  Arcetri, Bari, Laterza, 1995. Saggio sulla cultura bizantina tra il X e
  il XII secolo.
- Steven Runciman, The Fall of Constantinople, 1453, Cambridge (UK),
  Cambridge University Press, 1990. ISBN 0-521-39832-0.
- Jonathan Phillips, The Fourth Crusade and the Sack of Constantinople,
  Pimlico, 2005. ISBN 1-84413-080-0
- Philip Mansell, Constantinople: City of the World's Desire.
- Arnold Hugh Martin Jones, Il tardo Impero Romano, Il Saggiatore
- Pierluigi De Vecchi - Elda Cerchiari, I tempi dell'arte, Milano,
  Bompiani, 1999, vol. 1.
- Silvia Ronchey - Tommaso Braccini, Il romanzo di Costantinopoli. Guida
  letteraria alla Roma d'Oriente, Torino, Einaudi, 2010. ISBN
  978-88-06-18921-1

Voci correlate

- Istanbul
- Bisanzio
- Assedio di Costantinopoli (1453)
- Costantino I
- Funduk
- Impero bizantino
- Impero ottomano
- Venerazione della Vergine Maria a Costantinopoli

Altri progetti

- Wikiquote contiene citazioni su Costantinopoli
- Wikimedia Commons contiene immagini o altri file su Costantinopoli
- Wikivoyage contiene informazioni turistiche su Costantinopoli

Collegamenti esterni

- Antiche mappe di Costantinopoli sul sito della Biblioteca nazionale
  Marciana di Venezia.
- Antiche mappe di Costantinopoli sul sito Historic Cities.

Latini

I Latini furono un antico popolo italico di origini indoeuropee,
storicamente stanziato, a partire dal II millennio a.C., lungo la costa
tirrenica della Penisola italica, nella regione che da loro prese il nome
di Latium. Politicamente frazionati, i Latini condividevano lingua (il
latino) e cultura. Diedero un contributo determinante alla formazione del
popolo di Roma (Quiriti), città che nel corso del I millennio a.C. avrebbe
esteso la lingua e la cultura latina a gran parte del bacino del
Mediterraneo e dell'Europa. Per tale ragione il termine "latino" è spesso
impiegato anche come sinonimo di "romano".

Etnonimo

Secondo un'interpretazione, l'etnonimo deriverebbe dal latino Latus, ovvero
esteso, in riferimento al territorio pianeggiante abitato, messo a
confronto con l'andamento prevalentemente collinare e montuoso dell'Italia
centrale;⁴ . Un esempio particolare è il paragone tra il Latium e la Sabina
montuosa.

Storia

Le origini

Le tradizioni storico-letterarie

Esiodo, nella Teogonia⁵ , si occupa della figura di Latino, sovrano di un
popolo del Tirreno, i Latini, che per la prima volta sono citati come
abitanti del Latium. I primi a stabilire una connessione ben precisa fra
quest'ultima regione ed una città dell'Asia minore, Troia (attraverso la
figura di Enea), furono due scrittori greci del V secolo a.C., Ellanico di
Lesbo e Damaste di Sigeo. Oltre un secolo più tardi lo storico siciliano
Timeo di Tauromenio, che per primo fece conoscere al mondo Roma e le sue
istituzioni, fa menzione dell'origine troiana dei Penati custoditi in un
santuario di Lavinium, città sacra per tutta la nazione latina. Fabio
Pittore, Tito Livio, Dionisio di Alicarnasso, Appiano di Alessandria e
Cassio Dione accreditano tutti la versione di Ellanico, Damaste e Timeo.
Nella sua Storia di Roma, Livio scrive: «fondano una città, Enea le dà il
nome, da quello della moglie, di Lavinium». In quegli stessi anni tale
narrazione troverà spazio nell'Eneide di Virgilio.

Secondo l'opinione degli storici antichi, e del massimo poeta epico romano,
dopo la morte del re Latino e, più tardi, dello stesso Enea, la popolazione
autoctona si fuse con i Troiani e diede origine al popolo latino (XII
secolo a.C.).¹

Le ipotesi della storiografia moderna

I Latini discesero in Italia nel corso del II millennio a.C.⁶ , provenienti
forse dall'Europa centrale danubiana o, secondo la storiografia
greco-romana, dall'Asia minore, anche se teorie su una loro origine
autoctona non sono da escludere.

La migrazione Latina avvenne via terra, seguendo il percorso naturale dato
dalla dorsale appenninica⁷ da nord a sud, seguendo il versante occidentale
della penisola⁸ . Secondo l'ipotesi del Mommsen la migrazione del gruppo
Latino, si sarebbe estesa dal Lazio fino all'attuale Calabria. In seguito
ai successivi arrivi di Greci e Sanniti, la presenza di popolazioni Latine,
si sarebbe contratta, fino a coincidere con il Lazio Antico⁹ .

Anche le altre popolazioni italiche di epoca storica, quali Umbri, Volsci,
Sanniti, Marsi e Sabini, appartenevano al gruppo di popolazioni
indoeuropee, stanziatesi in Italia a seguito di migrazioni via terra, lungo
la dorsale appenninica, seguendo un percorso da nord a sud, successive a
quella dei Latini¹⁰ . I Latini diedero origine al popolo romano.

Oggetto di dibattito è, oltre il luogo di provenienza del popolo latino,
anche l'età in cui avvenne la sua migrazione nell'attuale Lazio.
L'archeologia rileva che nella tarda età del bronzo il territorio a sud del
Tevere era caratterizzato dalla cosiddetta facies laziale o cultura laziale
(X-VIII secolo a.C.), regionalizzazione della precedente cultura
protovillanoviana (collegabile con la civiltà dei campi di urne dell'Europa
centrale) che uniformò l'area tirrenica della Toscana e del Lazio fra il
XII e il X secolo a.C. sovrapponendosi alla cultura appenninica che
dominava la regione nei secoli precedenti. Alla cultura laziale viene
associata la formazione dell'ethnos latino che sul finire del secondo
millennio a.C. si era già costituito in una serie di comunità (menzionate
da Plinio il Vecchio) che avevano come centro principale Alba «Longa»¹¹ .

Popoli albensi (dal XII-X secolo a.C.)

È ormai storicamente accertato che una popolazione, diversa da quella
precedentemente residente, sia arrivata nel Latium in epoca protostorica.
Tale popolo, sulla base di considerazioni di indole linguistica e di una
serie di rinvenimenti archeologici, viene identificato coi Latini. Ne fa
fede l'improvvisa comparsa di sepolcri che utilizzavano il rito
dell'incenerazione, laddove invece i sepolcri di epoche precedenti
utilizzavano esclusivamente il rito dell'inumazione. I primi sepolcri
contraddistinti da questo nuovo rito sono databili attorno al X secolo
a.C., e comparvero prima nella zona dei Colli Albani, a sud dell'attuale
Grottaferrata, per poi diffondersi in altre parti del Latium, Roma
compresa. Sulla base di queste considerazioni, troverebbe riscontro la
tradizione romana che indicava in questo gruppo collinare il fulcro della
nazione latina.

In questa prima età del ferro, la forma di popolamento dei latini si
articolava in una serie di raggruppamenti rurali autonomi, con spesso al
centro un borgo fortificato (oppidum), e strettamente collegati fra di
loro. Profondamente sentito era all'epoca il senso di un'origine, di
un'appartenenza e di culti comuni, che indusse molte di queste entità a
dare vita a delle vere e proprie federazioni o leghe. Queste, pur avendo
originariamente un carattere religioso, col tempo riuscirono a darsi degli
ordinamenti comuni che disciplinavano la difesa del territorio, il
commercio ed altre materie di interesse generale. La Lega albense fu forse
la più antica fra le federazioni del Latium Vetus: era costituita da una
trentina di centri situati sui colli Albani (populi albenses), ricordati,
come è stato già segnalato, da Plinio il Vecchio. Cuore di questo ampio
raggruppamento urbano era la città di Alba Longa, rasa al suolo attorno
alla metà del VII secolo a.C. da Roma (al tempo di Tullo Ostilio),¹² che si
sostituì ad essa nella direzione della Lega. Ancora il quarto re di Roma,
Anco Marzio, li vinse.¹³ ¹⁴ ¹⁵ Alla fine di questo stesso secolo e in
quello successivo, molti altri centri latini furono assorbiti nello stato
romano, allora governato da una dinastia etrusca.

Territorio del Latium vetus

Secondo una teoria questo popolo seguì la costa tirrenica lungo la sua
discesa verso il sud-Italia insediandosi nella fascia costiera compresa fra
il corso del Tevere ed il golfo di Policastro, fra le attuali Campania e
Calabria. Successivamente, in epoca protostorica, i gruppi appartenenti
all'etnia latina, stabilitisi nei territori meridionali sarebbero stati
assorbiti da altre popolazioni. Dalle iniziali zone d'insediamento, i
Latini sarebbero arretrati fino a controllare unicamente la zona del Latium
Vetus (o Latium Priscum), che grosso modo era delimitato dal Tevere a nord,
dai Monti Prenestini e da un breve tratto del fiume Trerus ad est, dalle
propaggini settentrionali dei Monti Lepini a sud, e dal mar Tirreno ad
occidente.

Altri studiosi ritengono invece che originariamente gli insediamenti latini
si estendessero fra il Tevere e il basso Lazio (Pianura Pontina, corso
inferiore del Liri) per poi restringersi, in epoca ancora protostorica,
entro i confini del Latium Vetus.

Secondo la tradizione romana, infine, culla originaria di questo popolo fu
la zona dei Colli Albani, da cui il nomen dei latini si diffuse,
successivamente, nelle pianure circostanti. In ogni caso, alla vigilia
della prima espansione di Roma e del suo stato, (avvenuta attorno al VI
secolo a.C.), il territorio di stanziamento dei Latini si estendeva su una
superficie non superiore ai 2.000 km², corrispondente a poco più della
decima parte dell'attuale regione laziale.

Secondo la storiografia tradizionale uno sviluppo propriamente urbano di
Roma e del Latium si era iniziato a delineare solo in epoca etrusca, e cioè
fra la fine del VII secolo a.C. e la prima metà del secolo successivo.
Negli ultimi tre decenni tale impostazione è stata messa in discussione
dalle ricerche, dai ritrovamenti e dagli importanti contributi dottrinari
di un gruppo di archeologi e storici, non solo italiani, con alla testa
Andrea Carandini.

Nel 1988 venne scoperta la prima cinta muraria di Roma databile attorno al
725 a.C., mentre ancor prima erano già venute alla luce significative
testimonianze, dell'VIII secolo a.C., relative alle città di Praeneste e
Tibur, i due massimi centri, dopo Roma, del mondo latino, fino almeno
all'assorbimento del Latium Vetus nello Stato romano.

È difficile stabilire una linea netta di demarcazione fra fenomeno urbano e
protourbano, purtuttavia è evidente che già a partire dal 750 a.C. circa,
alcuni centri, per struttura e dimensioni, potevano essere equiparati a
delle vere e proprie città sul modello di quanto era già avvenuto in
Etruria un paio di generazioni prima¹⁶ e nel sud peninsulare con i primi
stanziamenti ellenici. Questi ultimi sembrano essere addirittura posteriori
a quelli etruschi o latini che quindi potrebbero essere sorti in forma
autonoma, perseguendo cioè un modello di sviluppo del tutto autoctono.¹⁷

Dionisio di Alicarnasso, Strabone e Plinio si sono soffermati, nelle loro
opere, sulle comunità più antiche del Latium Vetus, molte delle quali erano
già scomparse da secoli quando i tre scrittori si accinsero a descriverle.
Di alcune non si riesce neppure a stabilirne esattamente l'esatta
ubicazione e fra queste la stessa Albalonga, centro nevralgico della Lega
Latina attorno alla prima metà del VII secolo a.C., prima cioè di venire
distrutta da Roma. Di Plinio (3.68-69) ci restano due dettagliati elenchi
di città, il secondo dei quali fa riferimento ai populi della foederatio
albensis. Fra questi ultimi appaiono Albalonga, Cora (Cori), Manates
(Tibur), Fidenates (Fidenae), Foreti (Gabii) Accienses (Aricia), Tolerus
(Valmontone), ed alcuni che costituivano parte integrante della città di
Roma: Velienses (Velia), Querquetulani (Celio), Munienses (Quirinale, ma
secondo alcuni storici trattasi di Castrimoenium) ecc.

Supremazia etrusca e lega latina (VII-VI secolo a.C.)

Negli ultimi decenni del VII secolo a.C. ed ancor più nel corso del VI
secolo a.C., si era andato affermando in tutto il territorio latino, in
quasi tutta la Campania, ed in parte della pianura padana, la supremazia
etrusca che si protrasse fino alla fine del VI secolo a.C. e che a Roma
corrispose, secondo la tradizione, agli ultimi tre re appartenenti alla
dinastia dei Tarquini (Tarquinio Prisco,¹⁸ Servo Tullio e Tarquinio il
Superbo).¹⁹ Sappiamo, inoltre, che Servio Tullio fece costruire un tempio a
Diana a Roma, quale santuario federale dei Latini.²⁰ In questa città,
sempre secondo gli storici latini e greci, il periodo monarchico etrusco
ebbe termine nel 509 a.C.

Con la battaglia di Aricia (504 a.C.), i Latini, grazie anche all'appoggio
di un contingente cumano, sconfissero gli Etruschi di Chiusi, che miravano
a prendere il posto della spodestata dinastia dei Tarquini (o, secondo
un'altra teoria, prestare loro aiuto) nella direzione del più potente
centro latino della regione, Roma. Il provvidenziale intervento degli
alleati latini permise a Roma di conservare gli ordinamenti repubblicani,
che si era da poco dati, per altri cinque secoli, e nel contempo infranse,
e per sempre, le mire espansionistiche etrusche nel Latium
centro-meridionale.

Al termine della supremazia etrusca sul Latium Vetus si scatenarono cruente
lotte fra Roma ed i più importanti centri della regione, Tusculum in
particolare, per il controllo del territorio. Nonostante Tusculum godesse
dell'appoggio della maggior parte delle città latine, Roma riuscì, con la
battaglia del Lago Regillo (496 a.C.), a sconfiggere le rivali e ad imporre
loro la sua egemonia, sancita, qualche anno più tardi (493 a.C.), dal
Foedus Cassianum. Questo trattato, che prese il nome dal console romano
Spurio Cassio Vecellino, regolò le relazioni fra Roma e le altre città
latine per oltre un secolo e mezzo, fino a quando venne sostituito da una
serie di rapporti bilaterali fra l'Urbe ed i vari centri del Latium nel
quadro di una politica di definitivo assorbimento della regione nello Stato
romano (338 a.C.).

Colonizzazione

Agli albori dell'età repubblicana iniziò anche quel grande movimento
colonizzatore del popolo latino, che, spesso sotto altre forme, ma con
finalità non troppo dissimili, accompagnò la missione civilizzatrice di
Roma fino a tarda età imperiale. La spinta iniziale fu dovuta con ogni
probabilità al sostenuto tasso d'accrescimento della popolazione del Latium
Vetus in epoca etrusca, che comportò un forte surplus demografico non
assorbibile in ambito regionale.

I primi centri in cui vennero dedotte colonie latine furono Cora (501 a.C.)
e Signia (495 a.C.), cittadine di incerta origine. Entrambe erano poste in
zona volsca, ma a ridosso delle frontiere meridionali del Latium Vetus.
Seguì un anno più tardi Velitrae, di probabile fondazione volsca (494
a.C.), come Anzio, la cui colonizzazione (467 a.C.) fu effimera, perché una
decina d'anni più tardi tornava in possesso dei suoi precedenti abitatori.
La crisi politica, economica e demografica del V secolo impedì nuovi
stanziamenti fino al 416 a.C. quando venne dedotta una colonia a Labici,
che però, era situata all'interno del Latium Vetus.

Particolarmente attivo fu il movimento colonizzatore nei primi due decenni
del IV secolo con Vitelia (395 a.C.) seguita a breve distanza da Circei
(393 a.C.); seguirono Satricum (385 a.C.), Sutrium (382 a.C.) e Nepet o
Nepete (382 a.C.), queste due ultime in territorio etrusco. Anxur,
nonostante fosse stata conquistata nel 406 a.C., dovette attendere molti
decenni prima di accogliere una colonia (329 a.C.).

Tutte le colonie menzionate erano di diritto latino, nonostante fossero
popolate anche da Romani; solo dopo l'assorbimento del Latium Vetus nello
Stato romano (338 a.C.) si vennero a configurare colonie di diritto romano
accanto a quelle di diritto latino (prima in ordine cronologico fu Anzio,
riconolonizzata nel 338 a.C.). Queste ultime erano assimilabili alle città
federate con la perdita della cittadinanza originaria per tutti i
colonizzatori (romani o latini che fossero) ma con diritto di commerciare
liberamente e contrarre matrimonio con cittadini romani.

Crisi del V secolo a.C.

Il definitivo ritiro degli Etruschi a nord del Tevere, seguito a breve
distanza dalla dura sconfitta subita nella battaglia navale di Cuma (474
a.C.) ad opera dei siracusani, determinò un improvviso ripiegamento in sé
stesso di questo popolo ed un abbandono della sua politica di grande
potenza nel Mediterraneo centrale. La Campania etrusca cadde in potere dei
Sanniti e dei loro alleati pochi decenni più tardi ed il Latium Vetus,
tassello importante della politica dei Tirreni in Italia
centro-meridionale, ed esso stesso parte integrante del loro mondo da oltre
un secolo, dovette affrontare una grave situazione politica esterna, oltre
che interna (lotte sociali), che rischiò di comprometterne per sempre lo
sviluppo, attentando alla sua stessa esistenza.

Nel corso del V secolo a.C., il Latium e le regioni limitrofe del Piceno,
del Sannio e della Campania, furono sconvolte dall'espansione di alcuni
popoli italici, primi fra tutti i Sanniti, gli Equi ed i Volsci. Questi
ultimi costituivano una nazione fiera ed aggressiva stanziata fra i Monti
Lepini ed il Liri e, fin dai primi decenni del V secolo a.C., riuscirono ad
impegnare la Lega Latina e Roma, in una serie interminabile di guerre di
logoramento. La roccaforte volsca di Anzio fu espugnata ed occupata dai
romani nel 468 a.C., ma persa una decina d'anni più tardi, mentre le
colonie latine di Signia e Norba latina, sui monti Lepini, furono costrette
a patire un perenne stato d'assedio.

In questi conflitti i Volsci furono spesso appoggiati dagli Equi, altro
popolo estremamente bellicoso le cui sedi erano situate fra l'alto corso
dell'Aniene, i Monti Ernici ed il lago Fucino, a cavallo fra le attuali
regioni del Lazio e dell'Abruzzo. Gli Equi, durante alcuni anni riuscirono
persino ad occupare la seconda città latina per importanza, Praeneste,
spingendosi fino alle propaggini orientali dei Colli Albani, sul monte
Algido (458 a.C.). Qui furono fermati, da un dittatore entrato nella
leggenda: Lucio Quinzio Cincinnato. A rendere ancor più drammatico questo
già fosco quadro ci pensarono i Sabini che, fra il 495 a.C. ed il 449 a.C.,
scesero anch'essi ripetutamente in armi contro i Latini. L'importante e
potente centro etrusco di Veio infine, da sempre rivale di Roma, mantenne
durante tutto il V secolo a.C. una costante pressione militare sulle
frontiere settentrionali del Latium Vetus che, in almeno tre occasioni
sfociò in aperto conflitto: nel 485 a.C.-475 a.C. circa, nel 438 a.C.-425
a.C. ed infine nel 405 a.C.-396 a.C., conclusosi quest'ultimo con la
distruzione della città ad opera di Roma.

Con ben quattro fronti bellici quasi costantemente aperti, a nord quello
etrusco, ad est quello sabino, a sud-est quello equo ed a sud quello
volsco, sembrava che il popolo latino e con esso la città di Roma,
dovessero perire ed uscire per sempre dalla grande storia.

Nuove conquiste

Il forte sentimento di appartenenza ad una stessa stirpe, unitamente alla
consapevolezza di poter essere travolti e sterminati dai popoli limitrofi,
spinsero tuttavia i Latini a trovare le forze per liberare la propria terra
dagli invasori. Nel 431 a.C. con la celebre battaglia del Monte Algido, gli
Equi vennero ricacciati dal Latium Priscum; nel 426 a.C. fu la volta di
Fidenae, città alleata di Veio, espugnata e distrutta da un esercito
romano. L'appoggio degli Ernici, che fin dal 486 a.C. avevano aderito al
Foedus Cassianum, permise a Roma ed alla Lega Latina, nell'anno 406 a.C.,
la realizzazione di un'impresa epica: la conquista della volsca Anxur,
situata ad oltre cinquanta chilometri dalle frontiere meridionali del
Latium Vetus. Dieci anni più tardi (396 a.C.) grazie al genio militare di
Furio Camillo, la resistenza di Veio ebbe termine, la città venne rasa al
suolo ed il suo territorio incorporato nello stato romano. Con Veio cadde
uno dei centri etruschi più importanti e prestigiosi dell'epoca, fulcro
civilizzatore dell'intero Lazio.

Le offensive condotte dal popolo latino negli ultimi decenni del V secolo
a.C. avevano fortemente ridimensionato le mire espansioniste di Etruschi,
Sabini, Equi e Volsci sul Latium vetus. Pochi anni più tardi tuttavia,
un'orda celtica che aveva valicato l'Appennino seminando terrore e
distruzione al suo passo, si diresse verso Roma.

I Galli nel Lazio

Nel corso del V secolo a.C. alcuni popoli di origine celtica, chiamati dai
Latini Galli, avevano occupato gran parte delle prealpi e della pianura
padana. Nel 390 a.C. una spedizione di Galli capitanata da un certo Brenno,
superato l'Appennino Tosco-Emiliano era penetrata in Etruria da dove marciò
su Roma. Un esercito inviato dall'Urbe per arrestare gli invasori venne
sconfitto sull'Allia, poche miglia più a nord del Tevere. A Roma donne,
vecchi e bambini furono evacuati nelle città vicine mentre i difensori si
rifugiarono nell'arx capitolina. Le insegne sacre furono invece inviate a
Caere, importante centro etrusco alleato di Roma nell'ultimo, decisivo
conflitto con Veio. La città latina, rimasta deserta, venne saccheggiata ed
incendiata e solo il pagamento di un forte riscatto e la fermezza di Furio
Camillo riuscirono ad allontanare l'orda che si diresse verso sud, in
Apulia.

In seguito alla grave sconfitta della Battaglia del fiume Allia e al Sacco
di Roma che ne seguì, i romani modificarono radicalmente l'armamentario dei
soldati e le tattiche di guerra. Erano stati arroganti, rifiutando di
punire gli ambasciatori (della gens Fabia) che avevano ucciso un capo
senone (violando il voto di non toccare armi), invece di risolvere la
diatriba tra Etruschi e Senoni; erano stati presuntuosi, i tribuni militari
schierarono l'esercito «senza aver scelto in anticipo uno spazio per il
campo, senza aver costruito una trincea che potesse fungere da riparo in
caso di ritirata, dimentichi, per non dire degli uomini, anche degli dèi,
non essendosi minimamente preoccupati di trarre i dovuti auspici e di
offrire sacrifici augurali»²¹ , ma furono capaci di trarre insegnamento dai
propri errori (che quasi avevano portato alla distruzione di Roma) e di
capire i limiti del loro esercito e di provvedere in merito.

Guerre civili

L'invio delle sacre vestimenta a Caere, e non in un'altra città latina, nel
corso dell'incursione galla, può essere interpretato in vario modo ma certo
è che nel 386 a.C. Praeneste denunciò il Foedus Cassianum sostenendo
apertamente prima i Volsci poi gli Equi che, con i Falisci e gli etruschi
di Tarquinia si levarono nuovamente in armi contro Roma. Anche Tusculum,
pur non partecipando direttamente alla contesa, permise che un nutrito
gruppo di suoi volontari si integrasse nell'esercito Praenestino. I tempi
della solidarietà latina sembravano svaniti per sempre.

Dopo un ennesimo tentativo dei Volsci di penetrare in territorio romano
respinto da Furio Camillo, un esercito formato da Praenestini, Equi e
volontari di Tuscolo si mosse contro Roma (383 a.C.). L'Urbe era allora
impegnata a soccorrere la città alleata di Sutrium, cinta d'assedio dagli
Etruschi di Tarquinia e dai loro alleati Falisci. Nonostante la scarsità di
forze romane presenti in città, i Praenestini vennero messi in fuga nei
pressi di Porta Collina. La pace che seguì rispettò le libertà di
Praeneste, ma non di Tusculum, città che venne definitivamente assorbita
nello Stato romano (381 a.C.).

Fra il 362 a.C. ed il 358 a.C. la guerra divampò sulle sponde del Trerus:
gli Ernici si ribellarono, e soltanto a prezzo di un notevole sforzo
accompagnato da lunghe trattative diplomatiche, furono riportati
all'obbedienza da Roma. Tibur, terza città latina per importanza, ne
approfittò per scendere in guerra contro l'Urbe, dopo aver assoldato
mercenari Galli (361 a.C.). Due nuovi conflitti, prima contro i Volsci, che
vennero sconfitti (357 a.C.), e poi contro gli Etruschi di Tarquinia,
obbligò Roma ad attendere ben sette lunghi anni prima di riuscire a piegare
definitivamente la resistenza di Tibur, cui fu offerta una pace onorevole
(354 a.C.). Nel 353 a.C. Caere passò definitivamente nella zona di
influenza romana che si estese così, da quell'anno, sul miglior porto
dell'Etruria meridionale. Ma ormai l'Urbe aveva perso molti dei suoi
alleati latini nella lotta contro i propri nemici tradizionali: solo pochi
centri relativamente popolosi (Norba e Signia in particolare), e un certo
numero di nuclei minori del Latium, erano restati al suo fianco.

Un destino segnato

Gli avvenimenti che sconvolsero il Latium nella prima metà de IV secolo e
che abbiamo cercato di sintetizzare nel precedente capitolo meritano una
spiegazione. Perché dopo una serie ininterrotta di vittorie combattute e
vinte da Roma e dai suoi alleati della Lega negli ultimi tre decenni del V
secolo a.C. esplose nella regione una vera e propria guerra civile fra
Latini? Quali furono le motivazioni che spinsero tanti prestigiosi centri
del Latium Vetus a rinunciare a un grande progetto collettivo di espansione
in Italia centrale ed a levarsi in armi contro Roma e le città restatele
fedeli?

La conquista di Veio del 396 a.C. aveva ulteriormente consolidato la
posizione di assoluta supremazia che Roma godeva nella Regione. Sembrava
ormai profilarsi per molte città latine il rischio di venire
definitivamente assorbite dal potente Stato romano. La presa ed il
saccheggio di Roma (ma non della rocca capitolina) da parte dei Galli nel
390 a.C. fu certo un evento luttuoso nella sua storia, ma si trattò di una
breve parentesi e la ricostruzione della città procedette ad un ritmo così
sostenuto da indurci a credere che l'incendio tramandatoci dalla
storiografia antica dovette interessare solo alcune zone dell'Urbe. Un
importante studioso di questo periodo ritiene che agli inizi del IV secolo
a.C. la popolazione di Roma tornò con ogni probabilità ai livelli della
fine dell'età monarchica (509 a.C.),²² fissati da Tito Livio, Dionisio di
Alicarnasso ed Eutropio in circa 80.000 abitanti.²³ Anche allora, agli
albori della Repubblica, le città della Lega avevano cercato di liberarsi
dell'ingombrante tutela di Roma, ma senza successo.

Dopo la crisi del V secolo a.C., che, mettendo in pericolo la sopravvivenza
stessa del Latium Vetus, aveva in qualche modo ricompattato il mondo
latino, Roma era tornata ad essere più potente e florida che mai. Con la
conquista di Veio, come si è già rilevato, i rapporti di forza fra Roma e
ed i suoi alleati vennero ulteriormente modificati a favore dell'Urbe. Le
città più importanti del Latium (Praeneste e Tibur), temettero di perdere
le proprie libertà e si armarono contro Roma. In loro aiuto accorsero anche
altri importanti centri del Latium Vetus, fra cui Tusculum, severamente
punito da Roma con la perdita delle libertà civiche. Nella prima metà del
IV secolo a.C. l'Urbe fu in grado non solo di respingere con successo gli
attacchi delle città latine, ma anche tutte le offensive sferrate
ripetutamente contro di essa da Etruschi, Falisci, Volsci ed Equi. Attorno
al 350 a.C., subito dopo l'ultima guerra contro Tarquinia, che permise a
Roma di consolidare la sua influenza sull'Etruria meridionale e di
assorbire nel suo Stato l'importante porto di Caere, il destino dei Latini
appariva ormai segnato.

Epilogo

Sul finire degli anni quaranta del IV secolo a.C. le due potenze egemoni in
Italia centrale, Roma da una parte, e la Federazione sannita dall'altra, si
affrontarono per il possesso della Campania settentrionale. La guerra (343
a.C.-341 a.C.), che si concluse con un nulla di fatto, permise però ai
romani di inserirsi nelle contese interne di una regione ricca e popolosa e
di entrare in possesso di Capua, la maggiore e più florida città campana
del tempo, consegnatasi ai romani tramite l'istituto della deditio (343
a.C.). Capua era in quell'epoca al centro di una fitta rete di alleanze e
di rapporti commerciali con molte città limitrofe che passarono tutte
nell'orbita romana.

I Latini, preoccupati di questa nuova espansione di Roma verso Sud,
decisero di passare in azione e, con l'appoggio di alcune città campane che
mal sopportavano l'egemonia dell'Urbe nella loro regione, arruolarono un
esercito che penetrò in Campania attraverso la valle del Trerus (340 a.C.).
Le forze latino-campane vennero sconfitte nella battaglia del Vesuvio da un
esercito romano²⁴ , rafforzato, con ogni probabilità, da un contingente
sannita. I superstiti furono costretti a ripiegare oltre il fiume
Garigliano ma andarono incontro ad una nuova disfatta presso Trifano. Nei
Campi Fenectani, in territorio appartenente al Latium Adiectum si consumò
l'ultimo atto della tragedia: un esercito costituito dai Latini di
Prenestae, Tibur ed altri centri minori, venne interamente decimato da
Romani (338 a.C.). Da quel momento le città del Latium Vetus cessarono di
esistere come entità politiche autonome e la loro storia confluì, e per
sempre, in quella di Roma, espressione massima di quella stessa civiltà
sviluppata dal popolo latino in tanti secoli di storia.

Società

Data l'esiguità della propria base territoriale (non superiore ai 2.000
km²), la popolazione latina non poteva, in epoca preromana, superare le
60.000 o 70.000 unità. Tale popolazione si articolava originariamente, come
si è già accennato, in populi, comunità per lo più di modeste dimensioni
che nell'età di Tarquinio il Superbo raggiunsero il numero di
quarantasette, distribuite in diciannove o venti "distretti",²⁵ entità
territoriali unite spesso fra di loro in federazioni. I populi fin dagli
inizi dell'età del ferro, diedero vita a dei centri urbani o protourbani
governati da re locali e dalle forti aristocrazie autoctone. Il potere di
queste ultime, sviluppatosi a partire dall'VIII secolo a.C. non fu solo un
fenomeno laziale, ma coinvolse anche l'Etruria meridionale tirrenica:
originato dalla nascita della proprietà privata terriera e dalla lotta fra
le aristocrazie locali per l'accaparramento fondiario si basava «...sulla
dipendenza di vasti gruppi di clientes, forza-lavoro agricola e militare
composta da non consanguinei e annessa alla familia allargata...».²⁶ Una
società aristocratica, contraddistinta da «...segni del potere sempre più
vistosi e sempre più largamente attinti dallo strumentario del fasto regale
orientale...»²⁷ si consolidò nel corso dei secoli successivi dando luogo a
profonde divisioni sociali, che nella città di Roma si sarebbero protratte
per buona parte dell'età repubblicana. Tale società divenne anche il motore
di sviluppo di organismi statali, fra cui quello romano, che, sebbene non
poggiati su basi razziali ed aperti a nuovi apporti etnici, si incentravano
su un comune sistema di valori aventi originariamente, come punti di
riferimento, la virtù individuale in tutte le sue manifestazioni ed una
visione aristocratica della vita che permeava di sé l'intera collettività.

Religione

Le credenze religiose del Latium arcaico erano prevalentemente legate alla
natura animata (animali e piante) ed inanimata (il fuoco, l'acqua, il vento
ecc.) o alle forze soprannaturali che presiedevano l'esistenza umana (la
saggezza, la morte, il concepimento e la nascita ecc.). Fra gli animali
erano sacri il piculus (picchio), capace di predire il futuro, il serpens o
draco (serpente, oggetto di culto nel tempio di Juno a Lanuvio), l'aper
(cinghiale) ed il lupus (lupo).

Il fuoco trovava una doppia incarnazione in Vesta e in Vulcanus (Vulcano),
mentre la vitalità della natura selvatica era racchiusa nel Dio Faunus
(Fauno). Particolare oggetto di culto erano la terra (Terra mater), il
cielo (Juppiter, ovverosia Giove) e la donna giovane in grado di generare e
riprodurre la stirpe (Juno, Giunone, da jun di juvenis, giovane). Grande
importanza avevano tutte le divinità legate all'agricoltura, e che
assicuravano il sostentamento umano: Flora (la dea che presiede la
fioritura del grano), Mater Matuta (la dea che protegge la maturazione del
frumento), Cerere, ecc. Anche alcuni luoghi fisici, evocanti la storia del
nomen latino potevano essere oggetto di culto, come Tiber (Tevere).
Particolare devozione, infine, era riservata agli dei protettori del
focolare e della stirpe come i Lares ed i Penates (Lari e Penati).

La religione non solo condizionava la vita sociale dei Latini, ma anche
quella politica. La comunanza religiosa costituiva infatti, insieme a
quella linguistica, il legame più forte che univa fra di loro le tante
realtà territoriali ed umane in cui si articolava, all'epoca, il Latium
Vetus. Spesso la credenza negli stessi riti, divinità, luoghi di culto,
spingeva gruppi di villaggi e, più tardi, di città, a costituire delle vere
e proprie Federazioni o Leghe. Celebre a questo proposito fu la Lega
albense, cui abbiamo fatto precedentemente accenno, raccolta attorno al
santuario di Juppiter sul Mons Albanus, la quale servì successivamente da
archetipo alla Lega latina.

Diritto

I Latini si contraddistinsero sempre per un'accentuata e rigida concezione
legalitaria che si rifletteva in ogni ambito della vita pubblica e privata.
In epoca arcaica le liti e le controversie venivano risolte tramite
un'azione individuale che però doveva conformarsi a determinate
consuetudini e godere del necessario consenso sociale. Con lo sviluppo
delle prime città-stato la giustizia passò ad essere amministrata
dall'autorità pubblica, personificata frequentemente dallo stesso rex che
spesso era anche guida spirituale della comunità e suo pontifex maximus
cioè sommo sacerdote. Spettava a lui legiferare e designare le persone, o
gli organi collegiali, che lo coadiuvassero in questa sua funzione.

Nel corso della prima metà del V secolo a.C. venne viepiù avvertita
l'esigenza di una codificazione scritta del diritto che impedisse abusi ed
interpretazioni arbitrarie della normativa soprattutto a detrimento delle
classi sociali più deboli. Alcuni storici inquadrano questo fenomeno
nell'ambito di una progressiva democratizzazione della società latina del
tempo e nella lotta da parte delle classi popolari per assicurarsi quegli
strumenti di tutela (e di certezza) giuridica necessari alla propria
emancipazione sociale ed economica.

Nel 451 a.C.-450 a.C. la città latina più potente e popolosa, Roma, si
diede un suo primo ordinamento giuridico scritto, attingendo ampiamente a
quelle che erano le antiche tradizioni e le concezioni etiche della nazione
latina. Si avverte in questo codice, universalmente conosciuto come Leggi
delle XII Tavole, il forte senso di integrità ed austerità tipico del
popolo latino e la sua profonda avversione per tutto ciò che attentasse
alle regole dell'onore e della fedeltà, sia verso lo Stato, che nei
confronti della propria famiglia. Tutti i cittadini erano inoltre tenuti al
rispetto della proprietà privata ed alla correttezza nei rapporti
economici: esemplari erano le pene previste per il debitore insolvente.

Le Leggi delle XII Tavole hanno un'importanza storica enorme: con esse era
stato posto infatti il primo tassello di quello che sarebbe stato il futuro
ordinamento giuridico romano, base indiscussa della moderna giurisprudenza
di tanta parte del mondo contemporaneo.

Economia

In epoca protostorica domina in tutto il Latium Vetus un'economia di tipo
primario piuttosto diversificata: agricoltura (farro, orzo, miglio e fave
in particolare ma anche cipolle e finocchi), ed allevamento (bovini e
suini), in pianura, pastorizia transumante preferentemente, ma non solo,
sui rilievi. Le colture della vite e dell'olivo furono introdotte non prima
del VII secolo a.C., quando già noccioli, peri e meli erano presenti da
tempo sul territorio. La caccia doveva inizialmente occupare un posto non
trascurabile nell'alimentazione latina data la ricchezza nel territorio
della fauna selvatica (lepri e colombi in particolare, più rari i cervidi).

Le attività manifatturiere presenti in zona erano di tipo metallurgico,
legate in particolare all'agricoltura (utensili vari: zappe, asce, vomeri
ecc.) ed all'attività bellica (armi). Col tempo si sviluppò anche una forma
di artigianato locale tesa a soddisfare richieste meno primarie: vasellame
in particolare, ma anche oggetti di pasta vitrea ed ambra rilevati in molti
insediamenti (Colle della Mola, Narce ecc.).

Per quanto riguarda le attività commerciali, con ogni probabilità conobbero
una notevole espansione in età etrusca e cioè a partire dal VII-VI secolo
a.C. con lo sviluppo urbano di Roma, Praeneste, Tibur ed altri importanti
nuclei abitati latini. Ricordiamo che il Latium Vetus era all'epoca un
importante punto di transito fra l'Etruria propriamente detta, le
importanti città campane cadute sotto l'influenza etrusca (Capua, Pompei
ecc.) ed i ricchi centri italioti del Tirreno (Neapolis, Cuma, ecc.).

Lingua

Lingua dei Latini, della città di Roma e del suo Impero, fu il latino,
idioma di origine indoeuropea forse staccatosi da un precedente ceppo
italo-celtico²⁸ , e conosciuto nella prima fase del suo sviluppo come
proto-latino. Il latino delle origini costituiva, insieme al falisco e ad
altre lingue affini, una lingua a sé stante rispetto agli altri idiomi
italici ugualmente indoeuropei che, diffusi nell'Italia continentale e
raggruppati in massima parte nella grande famiglia osco-umbra, erano stati
introdotti nella Penisola in epoca successiva a quella riscontrabile per le
lingue latino-falische. Il latino presentava caratteristiche grammaticali,
sintattiche e lessicali che lo imparentavano, da una parte, con gli idiomi
celtici e germanici, dall'altra con le aree indoeuropee più orientali (di
lingua tocaria e indoaria). La prima iscrizione rinvenuta in protolatino è
contenuta nella fibula praenestina, monile fabbricato attorno alla metà del
VII secolo a.C. e rinvenuto a Palestrina (l'antica Preneste)
nell'Ottocento; mentre una letteratura propriamente latina iniziò a
svilupparsi solo in età romana, a partire dal III secolo a.C.

Cultura

L'alba della civiltà latina

In epoca arcaica (XII secolo a.C.-VIII secolo a.C.) l'etnia latina
presentava un livello di sviluppo sociale e civile paragonabile a quello di
altre popolazioni appenniniche da cui ben poco si differenziava, almeno a
giudicare dalla scarsa documentazione in nostro possesso. Tipica del mondo
latino del tempo era la forma di insediamento che si articolava in villaggi
di piccole dimensioni (generalmente al di sotto dei 20 ettari), e
contraddistinti da un tipo di economia stanziale di carattere agropecuario.
Come abbiamo già rilevato precedentemente, le manifatture esistenti, tutte
di modestissime dimensioni, erano specializzate nella fabbricazione di
utensili agricoli, armi, o oggetti domestici di ceramica o di metallo con
ben scarse pretese artistiche.

Le abitazioni dei primi Latini erano generalmente costituite da capanne o
altre modeste edificazioni in legno che solo in epoca etrusca, e cioè a
partire dalla fine del VII secolo a.C., verranno sostituite da case in
pietra o laterizi. La società doveva strutturarsi su base patriarcale o
tribale in cui il capo tribù svolgeva anche la funzioni sacerdotali. La
religione, prima dell'impatto con le civiltà etrusca ed ellenica, era di
tipo naturalistico, e svolse un ruolo importante di aggregazione fra i vari
villaggi in cui si articolava il Latium, i quali si riconoscevano in
divinità, credenze e riti comuni.

Una forte spinta all'elaborazione di una cultura e di strutture sociali più
articolate ed evolute fu dovuta, nel corso dell'VIII secolo a.C. ad una
prima fioritura di nuclei urbani (o protourbani) nel Latium Vetus ed alla
fondazione delle prime colonie greche nell'Italia meridionale ed in
Sicilia. In ogni caso l'impronta ellenica sul Lazio iniziò ad essere
chiaramente percepibile negli ultimi decenni di questo stesso secolo (VIII
secolo a.C.) con l'inizio del movimento coloniale che ebbe come epicentro
le coste dell'Italia meridionale tirrenica e ionica e della Sicilia (la
fondazione di Siracusa è del 734 a.C.).

Latini, Greci e Punici

La costituzione delle prime colonie greche in Campania attorno alla metà
dell'VIII secolo ebbe una grande importanza storica non solo per la nazione
latina, ma anche per molti altri popoli stanziati nell'Italia peninsulare,
che ricevettero dai contatti con la civiltà ellenica un forte impulso al
proprio sviluppo. Sono degli ultimi decenni di questo secolo i primi
oggetti di lusso di produzione greca ritrovati a Roma ed in altre città
latine che stimolarono oltretutto una produzione locale riscontrabile in
molti centri del Latium vetus (Praeneste, Tibur, Satricum ecc.). Tale
produzione, generalmente di imitazione, fu in un primo tempo di livello
nettamente inferiore ai modelli originali. Già nel corso del VII secolo
a.C., tuttavia, era riuscita ad affinarsi notevolmente dando vita ad una
fiorente produzione artigianale.

I Greci non si limitarono però ad introdurre in alcune parti d'Italia la
propria arte o nuove tecniche di lavorazione manifatturiera, ma anche le
proprie istituzioni politiche e militari ed uno strumento che rivoluzionerà
la storia del popolo latino anche se si diffuse nel Latium Vetus attraverso
l'intermediazione etrusca: la scrittura. In quegli stessi anni, tra il IX e
VIII secolo iniziava in Sicilia e Sardegna la penetrazione commerciale
fenicia che qualche secolo più tardi si sarebbe tradotta, tramite
Cartagine, in un rapporto che legava le città delle Isole anche
politicamente (per quanto riguarda la Trinacria l'occupazione punica
interessò solo la sua parte occidentale). Secondo eminenti archeologi i
Sardi godevano di privilegi che di seguito saranno rispettati pure con la
colonizzazione punica. La differenza tra dominati e alleati è stata
ipotizzata attraverso gli oggetti trovati in contesti funebri.

Latini ed Etruschi

In un momento storico non facilmente determinabile ma che dovette prodursi
negli ultimi due o tre decenni del VII secolo a.C. Roma e tutto il Latium
Vetus iniziarono a ruotare nell'orbita etrusca. L'evoluto popolo degli
Etruschi, all'apogeo della propria potenza, dischiuse ai Latini le porte di
una civiltà nuova e raffinata. Grande è il debito che essi contrassero nei
confronti di questo importante gruppo etnico, debito spesso misconosciuto
dagli stessi storici latini.

Gli Etruschi introdussero nel Latium molte delle proprie credenze religiose
(fra cui le pratiche divinatorie degli aruspici ed il culto dei morti),
proprie istituzioni politiche di tipo oligarchico, alcune delle quali
sopravvissero anche in età repubblicana, e un'amministrazione efficiente.
L'alfabeto etrusco (di derivazione greco-occidentale) pur se modificato per
potersi adattare ad un idioma indoeuropeo come il latino, fu adottato da
tutte le città del Latium Vetus, Roma compresa. Furono etrusche le tecniche
costruttive che permisero a Roma, a Praeneste e a Tibur, di sostituire le
proprie capanne ed altre abitazioni fatiscenti, con delle case in pietra
ricoperte di tegole, acquistando delle inequivocabili connotazioni urbane
(ma tale trasformazione dovette, con ogni probabilità, prodursi ancor prima
che iniziasse una vera e propria egemonia etrusca sul Latium Vetus).

Il Lazio "etrusco" divenne anche un grande consumatore di beni di lusso ed
artistici. Gli sfarzosi arredi funerari scoperti a Praeneste, testimoniano
l'improvviso imporsi nella regione, non solo di un'arte nuova, ma di una
prosperità materiale sconosciuta fino ad allora. Nacque in questo periodo,
ma si sviluppò soprattutto nei secoli successivi, un'arte latina di
ispirazione italico-etrusca contraddistinta da un accentuato realismo e che
sopravvisse, soprattutto nella ritrattistica, fino ad età imperiale.
Popolarissima fra le classi medie, verrà definita dagli studiosi, senza
nessuna accezione spregiativa, arte plebea o popolare. Il dominio etrusco,
forse esercitato più strettamente a Roma che non in altri importanti centri
latini, durò oltre un secolo ed ebbe termine sul finire del VI secolo a.C.

Il suggello dell'eternità

Il tramonto dell'egemonia etrusca sul Latium Vetus determinò un'improvvisa
emarginazione della regione che venne tagliata fuori dalle grandi correnti
di traffico internazionale che ne avevano determinato lo sviluppo nei
decenni precedenti. A partire dal 470 a.C. circa e per quasi un secolo
(fino almeno al 390 a.C.-385 a.C.), assistiamo così ad un progressivo
impoverimento materiale del popolo latino che si rifletté, oltre che sul
piano economico, anche su quello culturale. Per Roma, la cui situazione è
senz'altro meglio documentata che per le altre città, non si conoscono, di
questo periodo, grandi realizzazioni civili o militari. È significativo che
l'Urbe, come ha fatto notare un grande archeologo italiano, Ranuccio
Bianchi Bandinelli, non possedesse all'epoca, fra le associazioni artigiane
esistenti, né tagliapietre, né pittori, né scultori.²⁹ . Solo dopo
l'incursione gallica (390 a.C.) il Latium Vetus tornò a prosperare: ne
fanno fede i corredi e gli arredi tombali, più raffinati che in passato, e
in taluni casi artisticamente pregevoli.

Note

[1] Strabone, Geografia, V, 3,2.
[2] Plinio il Vecchio, Naturalis Historia, III, 56.
[3] Strabone, Geografia, V, 2,1.
[4] Alfoldi (1966) 9
[5] Esiodo, Teogonia, vv 1010-1014
[6] Secondo il glottologo Giacomo Devoto, in due successive migrazioni, nel
  1200 e nel 1000 a.C. circa, ultimi indoeuropei a stanziarsi nella
  penisola
[7] Theodor Mommsen esclude che le prime migrazioni, risalenti al II
  millennio a.C., potessero avvenire via mare, Storia di Roma, vol. I, Cap.
  II, 2
[8] Theodor Mommsen esclude che le prime migrazioni, risalenti al II
  millennio a.C., potessero avvenire via mare, Storia di Roma, vol. I, Cap.
  III, 1
[9] Per Theodor Mommsen la presenza di genti Latine in Campania (tra i
  quali lo studioso annovera gli Ausoni), si desume dal nome di alcune
  località Campane come Nola (città nuova) o Volturnus (dal latino
  volvere), che attesterebbero la presenza di genti latine prima
  dell'arrivo dei Greci e dei Sanniti. Per quanto riguarda la presenza di
  genti Latine nelle terre che poi sarebbero state occupate dai Lucani e
  Bruzi, è definita dal Mommsen probabile, anche se non documentabile,
  Storia di Roma, vol. I, cap.3, par. 2
[10] Secondo Theodor Mommsen la migrazione in Italia delle popolazioni
  appartenenti al gruppo Umbro-Sabellico, di cui facevano parte anche
  Sanniti e Sabini, è successiva a quella delle popolazioni Latine, Storia
  di Roma, vol. I, Cap. III, 1
[11] Andrea Carandini, Roma. Il primo giorno, Roma-Bari, Editori Laterza,
  2007, pp. 16 e 17, ISBN 978-88-420-8874-5
[12] Livio, Periochae ab Urbe condita libri, 1.14-16.
[13] Livio, Periochae ab Urbe condita libri, 1.18.
[14] Eutropio, Breviarium ab Urbe condita, I, 5.
[15] Livio, Periochae ab Urbe condita libri, 1.32.
[16] Andrea Carandini, La nascita di Roma, pag.481, 1997, Torino, Einaudi
[17] Ibidem, p. 486
[18] Livio, Periochae ab Urbe condita libri, 1.19 e 1.37.
[19] Strabone, Geografia, V, 3,4.
[20] Livio, Periochae ab Urbe condita libri, 1.21 e 1.40.
[21] Tito Livio, Ab Urbe condita libri, V, 38
[22] Autori Vari Storia di Roma, pag.318 (Autore del cap., Filippo
  Coarelli) Vol. I Ed. Einaudi Torino 1988.
[23] Ibidem, p. 318
[24] Livio, Ab Urbe condita libri, VIII, 10.
[25] Andrea Carandini, op. cit., p. 236
[26] Cit. da AA.VV., Storia di Roma. Roma in Italia (cap. III, Mario
  Torelli, Le Popolazioni dell'Italia antica: società e forme di potere)
  Torino, Einaudi, 1988, vol. I, p. 57
[27] Cit. da Ibidem, p. 57
[28] Benedetto Riposati, Storia della Letteratura Latina,
  Milano-Roma-Napoli-Città di Castello, Società Editrice Dante Alighieri,
  1968 (5ª edizione riveduta e aggiornata), p. XII
[29] Ranuccio Bianchi Bandinelli, Roma, l'arte nel centro del potere,
  pag.44 Corriere della Sera e Rizzoli libri illustrati, Milano (?) 2005

Bibliografia

Fonti primarie

- Tito Livio, Ab Urbe Condita, libri I-V
- Eutropio, Breviarium ab Urbe condita
- Dionigi di Alicarnasso, Antichità romane
- Strabone, Geografia
- Plinio, Naturalis Historia

Fonti secondarie

- Theodor Mommsen, Storia di Roma, Volume I
- Ranuccio Bianchi Bandinelli, Etruschi ed Italici, Corriere della Sera e
  Rizzoli libri illustrati Milano (?) 2005
- Ranuccio Bianchi Bandinelli, Roma, l'arte al centro del potere, Corriere
  della Sera e Rizzoli libri illustrati Milano (?) 2005
- Raymond Bloch, Origins of Rome, London 1960 Trad. Le Origini di Roma,
  Milano 1961
- Roberto Bosi, L'Italia prima dei Romani, Milano 1989
- Gianna Buti e Giacomo Devoto, Preistoria e storia delle regioni d'Italia,
  Firenze 1974
- Andrea Carandini, La nascita di Roma, Torino 1997
- Giacomo Devoto, Gli Antichi Italici, Firenze 1967
- Ugo Di Martino, Le Civiltà dell'Italia antica, Milano 1984
- Massimo Pallottino, Storia della prima Italia, Milano 1984
- Renato Peroni, Introduzione alla protostoria d'Italia, Roma-Bari 1994
- Emilio Peruzzi, Aspetti culturali del Lazio Primitivo, Firenze 1978
- Lorenzo Quilici, Roma primitiva e le origini della civiltà laziale, Roma
  1979
- Autori vari, Storia di Roma Vol. I: Roma in Italia, Einaudi, Torino 1988
- Autori vari, Popoli e civiltà dell'Italia antica, Vol. I-VII Roma
  1974-1978

Voci correlate

- Indoeuropei
- Popoli dell'Italia antica
- Civiltà villanoviana
- Civiltà etrusca
- Civiltà romana
- Galli
- Latium
- Lazio
- Confederazione latina

Popoli dell'Italia antica

Col nome di popoli dell'Italia antica¹ si indicano quelle popolazioni
stanziate nella penisola italiana durante l'Età del ferro e prima
dell'ascesa di Roma.

Questi popoli non erano tutti imparentati sul piano linguistico o su quello
genetico. La conformazione dell'Italia, lunga penisola distesa nel mar
Mediterraneo, ne favorisce infatti i rapporti con le regioni circostanti,
ma, al tempo stesso, la sua natura prevalentemente montuosa tende a
separare e isolarne le popolazioni entro aree geografiche circoscritte.

Sul piano linguistico, si può distinguere fra popoli parlanti lingue
indoeuropee e popoli parlanti lingue non indoeuropee. Al primo gruppo (di
lingua indoeuropea) appartenevano in particolare i popoli italici
propriamente detti, cioè parlanti lingue italiche; a essi si ne
aggiungevano altri, di lingua indoeuropea, ma non riconducibili al ramo
italico. Indoeuropei non italici erano ad esempio i colonizzatori di lingua
greca. Altri popoli, infine, non erano affatto indoeuropei.

La classificazione di un certo numero di queste etnie non è stata ancora
chiarita. Il celebre studioso italiano G. Devoto ha affermato la tesi che
le varietà indoeuropee che confluirono in Italia furono "infinite"² .

Migrazioni indoeuropee

L'Italia era già abitata dalla preistoria da popolazioni neolitiche.
Contemporaneamente alla diffusione della lavorazione dei metalli, migrarono
in Italia nuove popolazioni organizzate in società patriarcali e guerriere,
parlanti lingue indoeuropee. Le migrazioni di popolazioni indoeuropee in
Italia, provenienti principalmente da nord delle Alpi, avvennero in diverse
ondate³ :

Una prima ondata migratoria indoeuropea si sarebbe avuta intorno alla metà
del III millennio a.C., ad opera di popolazioni che importarono la
lavorazione del rame. Caratteristiche di questo periodo sono le statue
stele (o statue menhir) nelle quali sono spesso scolpite armi e simboli
solari, apparentemente segni distintivi indoeuropei⁴ .

Una seconda ondata fra la fine del III e gli inizi del II millennio a.C.
portò alla diffusione delle popolazioni del bicchiere campaniforme⁵ nella
pianura padana, in Toscana e nelle zone costiere di Sardegna e Sicilia.
Queste genti influenzarono fortemente anche le successive culture dell'età
del bronzo antico (Polada, Bonnanaro ecc.).

Durante la metà del II millennio a.C., nella pianura padana a sud del Po si
sviluppa la civiltà delle terramare. A partire dagli studi di Luigi
Pigorini del XIX secolo questa civiltà è stata associata agli Italici, i
quali, dopo la grave crisi del XII secolo a.C. che colpì il sistema
terramaricolo provocando la scomparsa della maggior parte degli
insediamenti, migrarono a sud, installandosi presso le locali comunità di
cultura appenninica⁶ e dando origine al Proto-Villanoviano. Nella prima età
del ferro, la cultura protovillanoviana si suddivise a sua volta in
differenti facies regionali che diedero origine alle "nazioni italiche": la
cultura Atestina (Proto-Veneti), Laziale (Latini), Villanoviana (forse
Etruschi), Sicula (Siculi) etc.⁷ ⁸ .

Nell'Italia nordoccidentale la media e tarda età del bronzo è
caratterizzata dall'aspetto Canegratese - Golasecchiano forse da collegare
alla popolazione proto-celtica dei Leponti o Leponzi.

Classificazione

Per una certa affinità etnico-linguistica, si è soliti considerare sia i
Latino-falisci che gli Osco-Umbri come appartenenti allo stesso ramo
"italico" della migrazione indoeuropea. Questi due gruppi di popolazioni
parlavano lingue italiche, come l'osco, i dialetti sabellici, l'umbro, il
latino e il siculo ecc.⁹ . Secondo alcune fonti, gli Etruschi, provenienti
verosimilmente dall'Asia Minore, sarebbero invece giunti intorno al 900
a.C. nell'odierna Toscana, abitata dagli Umbri, quando i Protolatini
popolavano già il Lazio a sud del Tevere.

Le popolazioni indoeuropee giunte nella penisola si sarebbero sovrapposte a
quelle più antiche, di origine neolitica, oppure si mescolarono ad esse,
dando origine ai gruppi Osco-Umbri, ai Latini e loro affini, ai Siculi in
Sicilia.

Le antiche popolazioni dell'Italia nel loro complesso possono classificarsi
in:

- Preindoeuropee o di origine dubbia (alcune di queste popolazioni sono
  sicuramente preindoeuropee, mentre di altre si hanno informazioni scarse
  o nulle riguardo alla loro lingua e religione):

Etruschi,¹⁰ Liguri,¹⁰ Euganei, Reti, Camuni, Sicani, Sardi (divisi in Iolei
e Balari, questi ultimi forse indoeuropei), Corsi.

- Indoeuropei italici (Latino-Falisci e Osco-Umbri) (di queste popolazioni
  si hanno abbondanti informazioni riguardo alla natura indoeuropea della
  loro lingua e religione):
    Latini (compresi i Falisci), Capenati, Siculi, Ausoni-Aurunci, Campani,
    Opici, Enotri, Itali (suddivisi in Morgeti, Siculi), Elimi¹¹ ,
    Sabini,¹⁰ Piceni,¹⁰ Umbri,¹⁰ Sanniti (Carricini, Pentri, Caudini e
    Irpini), Osci, Lucani (tra i quali gli Ursentini), Bruzi, Sabelli
    adriatici (Marsi, Peligni,¹⁰ Marrucini,¹⁰ Frentani,¹⁰ Pretuzi,
    Vestini¹⁰ ), Sabelli tirrenici (Ernici, Equi, Volsci).
- Altri indoeuropei:
    Gli illirici Iapigi o Apuli¹⁰ (suddivisi in Messapi, Peucezi e Dauni),
    i Veneti¹⁰ (probabilmente affini ai Protolatini, quindi Italici), i
    Rutuli (anch'essi di origine ignota), i Celti¹⁰ (Boi, Cenomani, Senoni,
    Orobi, Leponti, Carni,¹⁰ ecc.), i coloni Greci della Magna Grecia e
    delle altre colonie greche in Italia (Italioti, Sicelioti).

Distribuzione geografica

-
Le popolazioni dell'Italia centrale tirrenica
-
Area di diffusione della civiltà picena
-
Espansione etrusca fra l'VIII e il VI sec a.C.
-
Le popolazioni della Gallia Cisalpina fra il IV e il III sec a.C.
-
Le popolazioni illiriche della Puglia e dei Balcani.
-
Le popolazioni di Italici di lingua osca nel V sec a.C.
-
La Magna Grecia nel 280 a.C. circa
-
Le popolazioni della Sicilia intorno al decimo secolo a.C.
-
Le popolazioni della Sardegna e della Corsica in età nuragica e torreana.
-
Le colonie greche d'Italia meridionale e Sicilia.

Note

[1] A volte si usa impropriamente l'espressione popolazioni italiche, che
  indica solo una parte dei popoli che vissero in Italia nell'età del
  Ferro. Si veda alla voce: Italici.
[2] Francisco Villar, Los indoeuropeos y los orígenes de Europa. Lenguaje e
  historia, Madrid, Gredos, 1991 (1996²). Trad. it.: Gli Indoeuropei e le
  origini dell'Europa, Bologna, Il Mulino, 1997 (2008²).
[3] J. P. Mallory, Douglas Q. Adams, Encyclopedia of the Indoeuropean
  cultures, pp. 315, 316, 317, 318, 319 (Italic languages).
[4] J. P. Mallory, Douglas Q. Adams, Encyclopedia of the indoeuropean
  cultures, pp. 544-546 (Stelae).
[5] J. P. Mallory, Douglas Q. Adams, Encyclopedia of the Indoeuropean
  cultures, pp. 53-55 (Bell Beaker).
[6] Andrea Cardarelli - The collapse of the Terramare culture and growth of
  new economic and social system during the late Bronze Age in Italy
[7] Presentazione di PowerPoint
[8] Presentazione di PowerPoint
[9] Giacomo Devoto, Gli antichi Italici, Firenze, Vallecchi, 1977, p. 70.
[10] Plinio il Vecchio, Naturalis Historia, III, 38.
[11] Laura Biondi, Elimo, lila.sns.it.

Bibliografia

Fonti antiche
- Plinio il Vecchio, Naturalis Historia, III (testo latino).
.
Fonti storiografiche moderne
- Ermanno A. Arslan, Dimenticati dalla storia: i gruppi celtici minori
  della Cisalpina. Una rilettura di Plinio, Naturalis historia, e di Livio,
  Ab urbe condita
- Gianna G. Buti e Giacomo Devoto, Preistoria e storia delle regioni
  d'Italia, Sansoni Università, 1974.
- Raffaele C. De Marinis, La civiltà di Golasecca: i più antichi Celti
  d'Italia.
- Giacomo Devoto, Gli antichi Italici, Firenze, Vallecchi, 1951².
- Sabatino Moscati, Così nacque l'Italia: profili di popoli riscoperti,
  Società editrice internazionale, Torino 1998.
- Giovanni Pugliese Carratelli, Italia, omnium terrarum alumna,
  Garzanti-Schewiller, Officine grafiche Garzanti Milano, 1990¹.
- Francisco Villar, Gli Indoeuropei e le origini dell'Europa, Bologna, Il
  Mulino, 1997. ISBN 88-15-05708-0

Voci correlate

- Cultura dei castellieri
- Cultura di Canegrate
- Cultura di Golasecca
- Cultura protovillanoviana
- Civiltà villanoviana
- Civiltà etrusca
- Civiltà nuragica
- Civiltà dauna
- Italia preistorica e protostorica
- Italici
- Civiltà peuceta
- Siti archeologici dell'Italia antica

Altri progetti

- Wikimedia Commons contiene immagini o altri file su Popoli dell'Italia
  antica

Collegamenti esterni

- Mariolina Gamba, Civiltà dell'Italia preromana.

Civiltà romana

Per civiltà romana si intendono i molteplici aspetti che si confanno alla
popolazione indoeuropea costituita dai Romani (popolo stanziatosi
inizialmente a Roma, per poi diffondersi su gran parte dell'Europa e
nell'intero bacino del Mediterraneo); sfaccettature sotto varie
prospettive: sociale, religiosa, culturale, letteraria, artistica e
militare.

Etnonimo di Roma e dei Romani

L'origine del nome della città, e quindi del popolo che lo abitava, era
incerta anche in età arcaica. Servio, grammatico a cavallo tra il IV e il V
secolo d.C., riteneva che il nome potesse derivare da un'antica
denominazione del fiume Tevere, Rumon, dalla radice ruo (a sua volta
proveniente dal greco ρεω), scorro, così da assumere il significato di
Città del Fiume. Ma si tratta di un'ipotesi che non ha riscosso molto
successo.

Gli autori di origine greca, primo fra tutti Plutarco, tendevano
naturalmente ad autocelebrarsi come i civilizzatori e i colonizzatori del
bacino del Mediterraneo, e quindi insistevano sulla lontana origine
ellenica della città. Una prima versione fornita da Plutarco vede la
fondazione di Roma dovuta al popolo dei Pelasgi, i quali una volta giunti
sulle coste del Lazio, avrebbero fondato una città il cui nome ricordasse
la loro prestanza nelle armi (rhome).¹⁰ Secondo una seconda ricostruzione
dello stesso autore, i profughi troiani guidati da Enea arrivarono sulle
coste del Lazio, dove fondarono una città presso il colle Pallantion a cui
diedero il nome di una delle loro donne, Rhome.¹¹ Una terza versione sempre
di Plutarco offre altre ipotesi alternative, secondo le quali Rome poteva
essere un mitico personaggio eponimo, figlia di Italo, re degli Enotri o di
Telefo, figlio di Eracle, sposò Enea o il di lui figlio, Ascanio.¹² Una
quarta versione vede Roma fondata da Romano, figlio di Odisseo e di Circe;
una quinta da Romo, figlio di Emazione, giunto da Troia per volontà
dell'eroe greco Diomede; una sesta da Romide, tiranno dei Latini, che era
riuscito a respingere gli Etruschi, giunti in Italia dalla Lidia ed in
Lidia dalla Tessaglia.¹² Un'altra versione fa della stessa Rome la figlia
di Ascanio, e quindi nipote di Enea. Ancora una Rome profuga troiana giunge
nel Lazio e sposa il re Latino, sovrano del popolo lì stanziato e figlio di
Telemaco, da cui ebbe un figlio di nome Romolo che fondò una città chiamata
col nome della madre.¹³ In tutte le versioni si ritrova la stessa eponima
chiamata Rome, la cui etimologia proviene dalla parola greca rhome con il
significato di "forza". Le fonti citano anche altri possibili eroi eponimi
come Romo, figlio del troiano Emasione, o ancora Rhomis, signore dei Latini
e vincitore degli Etruschi.

Secondo altre interpretazioni di un certo interesse, il nome ruma sarebbe
di origine etrusca, in quanto non ne è stato trovato l'etimo indoeuropeo (e
l'unica lingua non-indoeuropea della zona era appunto l'etrusco). Il
termine sarebbe entrato come prestito nel latino arcaico e avrebbe dato
origine al toponimo Ruma (più tardi Roma) e ad un prenome Rume (in latino
divenuto Romus), dal quale sarebbe derivato il gentilizio etrusco
Rumel(e)na¹⁴ , divenuto in latino Romilius. Il nome Romolo sarebbe quindi
derivato da quello della città, e non viceversa.

In ogni caso la tradizione linguistica assegna al termine ruma, in etrusco
e in latino arcaico, il significato di mammella, come è confermato da
Plutarco il quale, nella "Vita di Romolo" racconta che:

Questa interpretazione del termine ruma è quindi strettamente collegata con
i motivi che hanno portato alla scelta, come simbolo della città di Roma,
di una lupa con le mammelle gonfie che allatta i due mitici gemelli
fondatori.

Storia

Età regia

I primi Re di Roma appaiono soprattutto come figure mitiche. Ad ogni
sovrano viene generalmente attribuito un particolare contributo nella
nascita e nello sviluppo delle istituzioni romane e nella crescita
socio-politica dell'urbe di Roma¹⁵ . Contemporaneamente, venivano fondati i
primi edifici di culto e si insediavano sui colli periferici gli abitanti
delle vicine città che venivano man mano conquistate e distrutte. Una fase
importante avvenne nel VII secolo a.C., al tempo attribuito ad Anco Marzio,
quando venne creato il primo ponte sul Tevere, il Sublicio e venne protetta
la testa di ponte ovest con un insediamento sul Gianicolo. Nello stesso
periodo egli, secondo la tradizione, avrebbe fatto costruire il porto di
Ostia alla foce del fiume, e lo avrebbe collegato con una strada che
eliminò tutti i centri abitati sulla riva sinistra: lo scavo di Decima ha
dato fondamento a questa tradizione, poiché è stato notato come lo sviluppo
della sua necropoli si arresti bruscamente alla fine del VII secolo.

Lo sfruttamento delle potenzialità della posizione privilegiata
dell'insediamento e la sua urbanizzazione può spiegare l'intervento
puntuale degli Etruschi, divenuti consapevoli della posizione chiave della
città: nel VI secolo a.C. i re appartennero a una dinastia etrusca, che
segnò la definitiva urbanizzazione della città. Le mura serviane (nel
tracciato che coincide quasi perfettamente con il rifacimento del IV secolo
a.C.) cinsero una superficie di 426 ettari, per una città, divisa in
quattro tribù territoriali (Palatina, Collina, Esquilina e Suburbana o
Succusana),¹⁶ che era la più ampia della penisola italica di allora¹⁷ . Il
periodo di grande prosperità per la città sotto l'influenza etrusca degli
ultimi tre re è testimoniato anche dalle prime importanti opere pubbliche:
il tempio di Giove Ottimo Massimo sul Campidoglio (il più grande tempio
etrusco a noi noto¹⁸ ), il santuario arcaico dell'area di Sant'Omobono, e
la costruzione della Cloaca Maxima, che permise la bonifica dell'area del
Foro Romano e la sua prima pavimentazione, rendendolo il centro politico,
religioso e amministrativo della città. Un altro canale drenò Vallis Murcia
e permise, sempre ad opera dei Tarquini, di costruire il primo edificio per
spettacoli al Circo Massimo.

L'influenza etrusca lasciò a Roma testimonianze durevoli, riconoscibili sia
nelle forme architettoniche dei templi, sia nell'introduzione del culto
della Triade Capitolina (Giove, Giunone e Minerva) ripresa dagli dèi
etruschi Uni, Menrva e Tinia. Roma non perse mai però la sua forte
componente etnica e culturale latina, per questo, anche alla fine dell'età
regia, non si può mai parlare di città etrusca a tutti gli effetti.

Età repubblicana

L'espansione territoriale nella zona circostante all'inizio dell'età
repubblicana ci è tramandata dal testo del primo trattato con Cartagine,
riportato da Polibio, dove si parla di un territorio dipendente da Roma che
si estendeva fino al Circeo e a Terracina.

Espulso dalla città l'ultimo re etrusco e instaurata una repubblica
oligarchica nel 509 a.C., per Roma ebbe inizio un periodo contraddistinto
dalle lotte interne tra patrizi e plebei e da continue guerre contro le
popolazioni italiche: Etruschi, Latini, Volsci, Equi. Divenuta padrona del
Lazio, Roma condusse diverse guerre (contro Galli, Osco-Sanniti e la
colonia greca di Taranto, alleatasi con Pirro, re dell'Epiro) che le
permisero la conquista della penisola italica, dalla zona centrale fino
alla Magna Grecia¹⁹ .

Il III ed il II secolo a.C. furono caratterizzati dalla conquista romana
del Mediterraneo occidentale, dovuta alle tre guerre puniche (264-146 a.C.)
combattute contro la città di Cartagine, alla sconfitta dei Galli sul Po ed
alla conquista di Numanzia nella penisola iberica. Dal 200 al 133 a.C.,
Roma divenne anche una potenza nel Mediterraneo orientale, combattendo tre
guerre macedoniche (212-168 a.C.) contro la Macedonia, una contro Antioco
ed il regno seleucide, conquistando e distruggendo Corinto (nel 146 a.C.),
nonché ereditando il Regno di Pergamo (133 a.C.). L'ammissione dei Romani
ai giochi istmici di Corinto del 228 a.C., equivaleva all'entrata di Roma
nella società delle nazioni di civiltà greca. Vennero, pertanto, istituite,
via via, le prime province romane: la Sicilia, la Sardegna e Corsica, la
Spagna, la Macedonia, la Grecia (Acaia),²⁰ l'Africa²¹ .

Fino alla seconda guerra punica Roma era sostanzialmente una città-stato a
capo di una confederazione, a partire dal II secolo a.C. prese campo una
crisi che si concluse con la creazione dell'impero. Tra le cause ci furono
la crisi economica dovuta alla guerra, che rovinò la classe dei piccoli e
medi proprietari terrieri. Il latifondo iniziò a dominare la scena agreste,
sostituendo a poco a poco la piccola proprietà. La popolazione proletaria
si riversò così in città, andando a ingrossare le file del clientelismo
politico delle principali, poche, famiglie senatorie, detentrici anche del
potere economico. L'andamento si rivelò inattaccabile e i tentativi di
rovescio dei Gracchi o di Saturnino fallirono miseramente. Assottigliatesi
le leve militari tra i proprietari terrieri, si dovette creare un esercito
di mercenari, che, slegato dalle sorti della Repubblica, finì poi per
consegnare il potere nelle mani dei suoi capi.

Nella seconda metà del II secolo e nel I secolo a.C. si registrarono
numerose rivolte, congiure, guerre civili e dittature: sono i secoli di
Tiberio e Gaio Gracco, di Giugurta, di Quinto Lutazio Catulo, di Gaio
Mario, di Lucio Cornelio Silla, di Marco Emilio Lepido, di Spartaco, di
Gneo Pompeo, di Marco Licinio Crasso, di Lucio Sergio Catilina, di Marco
Tullio Cicerone, di Gaio Giulio Cesare e di Ottaviano²² , che, dopo essere
stato membro del secondo triumvirato insieme con Marco Antonio e Lepido,
nel 27 a.C. divenne princeps civitatis e gli fu conferito il titolo di
Augusto.²³

Età imperiale romana

Istituito de facto l'Impero, che conobbe la sua massima espansione nel II
secolo, sotto l'imperatore Traiano, Roma si confermò caput mundi, cioè
capitale del mondo, espressione che le era stata attribuita già nel periodo
repubblicano. Il territorio dell'impero, infatti, spaziava dall'Oceano
Atlantico al Golfo Persico²⁴ , dalla parte centro-settentrionale della
Britannia all'Egitto.

I primi secoli dell'impero, in cui governarono, oltre ad Ottaviano Augusto,
gli imperatori delle dinastie Giulio-Claudia²⁵ , Flavia (a cui si deve la
costruzione dell'omonimo anfiteatro, noto come Colosseo)²⁶ e gli Antonini²⁷
, furono caratterizzati anche dalla diffusione della religione cristiana,
predicata in Giudea da Gesù Cristo nella prima metà del I secolo (sotto
Tiberio) e divulgata dai suoi apostoli in gran parte dell'impero²⁸ .

Fu Adriano a scegliere come successore, adottandolo, Tito Antonino (dopo la
morte prematura di Elio Cesare), il quale era stato proconsole in Asia e
che ricevette poi dal senato il titolo di Pio. Quando Antonino scomparve
nel 161 la sua successione era già stata predisposta con l'adozione del
genero Marco Aurelio Antonino, già indicato da Adriano stesso.

Marco Aurelio, che era stato educato a Roma secondo una cultura raffinata e
bilingue (di sua mano è un trattato di meditazioni filosofiche in greco),
volle dividere il potere col genero, di nove anni minore, Lucio Vero, già
adottato da Antonino Pio. Con lui instaurò una diarchia, dividendo il
potere e affidandogli il comando militare nelle campagne in Parthia e in
Armenia. Nel 169 Lucio morì e Marco Aurelio rimase l'unico sovrano.
Scomparve nel 180 durante l'epidemia di peste scoppiata nel campo militare
di Carnunto, vicino l'attuale Vienna (Vindobona), durante le dure lotte
contro i Quadi e i Marcomanni. Il principe-filosofo, che aveva cercato,
ispirandosi a Adriano, di presentarsi come un imperatore saggio e amante
della pace, aveva paradossalmente trascorso tutti gli ultimi anni di
governo in dure campagne militari, nell'affannoso compito di riportare la
sicurezza entro i confini dell'impero. Gli successe il figlio Commodo, che
cercò di imporre un'autocrazia ellenizzante. Commodo, era stato associato
al potere col padre Marco Aurelio nel 177. Con lui si concluse il periodo
degli imperatori adottivi, anche se non c'era mai stato un preciso schema
istituzionale dietro le adozioni e forse erano solo divenute indispensabili
per la mancanza di eredi naturali ai sovrani del II secolo.

Il governo di Commodo fu per molti versi irresponsabile e demagogico. Dopo
aver condotto una pace frettolosa con le tribù germaniche, contro le quali
stava lottando al momento della morte del padre, tornò velocemente a Roma.
Qui cercò di aumentare il proprio prestigio personale e la propria
popolarità con una serie di iniziative discutibili, come le frequenti
elargizioni pubbliche di denaro e di altri beni, i costosi spettacoli
gladiatori, ecc., che dissanguarono in breve tempo le casse dello Stato.
Egli cercò inoltre di imporre un'autarchia sul modello
ellenistico-orientale, ammantando la propria personalità di significati
religiosi (facendosi identificare col dio Ercole).

Sembrò ignorare i pericoli che si addensavano ai confini dell'impero e
quando venne eliminato da una congiura di palazzo (nel 192), lo Stato
romano entrò in una profonda crisi per la successione, che viene spesso
indicata come l'inizio della parabola discendente del dominio di Roma.
Nonostante le prime avvisaglie della crisi, il periodo degli Antonini venne
ricordato come un'epoca aurea, di benessere e giustizia rispetto alla grave
crisi dei secoli successivi.

Settimio Severo fu il primo imperatore "militare" (e della dinastia dei
Severi), poiché salito al potere grazie esclusivamente all'appoggio delle
sue legioni, sconfiggendo gli altri pretendenti appoggiati da altre
divisioni dell'esercito e imponendo la sua figura al senato, che non poté
fare altro che ratificare la sua carica. Il 9 giugno 193 entrò dunque
vittorioso in Roma. Con queste premesse le successioni si svolsero da
allora in poi quasi sempre in un clima di sovvertimento e di anarchia, con
lotte molto spesso armate fra i contendenti e l'arrivo al potere talvolta
anche di avventurieri senza scrupoli. La tradizione amministrativa e
burocratica statale, corrotta dai favoritismi personali, si andò
progressivamente allentando, accentuando la situazione di crisi.

Le contraddizioni interne, aggravate dall'urgenza dei problemi alle
frontiere, minacciarono l'autorità imperiale e la sopravvivenza della
società e degli assetti tradizionali precedenti, che ne uscirono
profondamente sconvolti. La gran parte degli imperatori di questo periodo
non fu niente più che una meteora, bloccando di fatto la possibilità di
legiferare in maniera continuativa, visto il ridimensionamento di peso del
Senato e la tendenza degli imperatori a accentrare nelle proprie mani tutti
i poteri considerandosi autocraticamente al di sopra di qualsiasi legge.
L'esercito divenne il principale strumento della politica, fautore della
fortuna di ciascun imperatore, che per questo ne diveniva "schiavo",
dovendo cedere a tutte le richieste dei militari per non soccombere. La
prodigalità verso le truppe aggravò ulteriormente le casse dello Stato, già
impoverite dall'economia stagnante, regredita in alcune aree a livello di
sussistenza (soprattutto nelle province occidentali dove particolarmente
frequenti furono le incursioni nemiche). A ciò va aggiunta la penuria di
schiavi, per mancanza di guerre di conquista, e la tassazione più forte,
resa necessaria per far fronte alle richieste delle legioni e alle
necessità per far funzionare l'apparato statale. La moneta si svalutò
pesantemente, tanto che Settimio Severo dovette dare impulso alle
distribuzioni in natura istituendo l'annona militare, quota fissa dei
raccolti (indipendentemente dalla quantità dei raccolti) da destinare allo
Stato.

Sotto Settimio Severo e poi Caracalla ed Eliogabalo avvenne una forte
orientalizzazione della vita romana, con l'introduzione, tra l'altro, di
culti misterici e orgiastici, che sfruttavano le esigenze di evasione
mistica e irrazionale dal presente allora molto sentite e già coalizzate
dallo stoicismo e dal Cristianesimo, seppure con un'attitudine meno
elitaria.

Nel III secolo, al termine della dinastia dei Severi²⁹ (193-235), iniziò la
crisi del principato, cui seguì un periodo di anarchia militare (235-284).

Quando salì al potere Diocleziano (284), la situazione di Roma era grave: i
barbari premevano dai confini già da decenni e le province erano governate
da uomini corrotti. Per gestire meglio l'impero, Diocleziano lo divise in
due parti (nel 286): egli divenne Augusto della parte orientale (con
residenza a Nicomedia) e nominò Valerio Massimiano Augusto della parte
occidentale, spostando la residenza imperiale a Mediolanum. Egli di fatto
consolidava la normalizzazione interna dell'Impero, iniziata con Aureliano.
L'impero venne suddiviso ulteriormente in quattro parti (nel 293): i due
Augusti, infatti, dovevano nominare due Cesari, a cui affidavano parte del
territorio e che sarebbero diventati, successivamente, i nuovi
imperatori.³⁰ Questi nuovi Cesari elessero come loro residenza, Sirmium per
l'area greco-balcanica e Augusta Treverorum per quella nord-occidentale.
Era la tetrarchia, ideata per disinnescare le lotte ereditarie. In questo
sistema Roma era sempre la capitale sacra e ideale, il Caput mundi, ma la
sua posizione geografica, lontana dalle bellicose zone di confine, non
rendeva possibile un suo uso per funzioni politiche o strategiche. Molti
aspetti della vita politica, economica e sociale dell'impero vennero
riformati da Diocleziano, dall'esercito al commercio, dalla religione
all'organizzazione amministrativa del territorio.

Nella pratica il sistema della tetrarchia durò ben poco, per via degli
eserciti tutt'altro che disposti a deporre il potere politico che avevano
avuto fino ad allora e che gli era valso numerosi vantaggi e privilegi. Già
al primo passaggio, con la morte di Costanzo Cloro (306) le truppe
stanziate in Britannia acclamarono suo figlio Costantino I, che diede il
via a una guerra civile con gli altri tre pretendenti. Dopo aver battuto
Massenzio e Massimino, restarono Licinio e Costantino che stipularono una
pace. Ma nove anni dopo, nel 324, Costantino attaccò e sconfisse Licinio,
che venne relegato in Tessaglia dove morì in seguito, assassinato dopo
essere stato accusato di complotto. Il sistema tetrarchico non venne più
restaurato.

Una svolta decisiva si ebbe con Costantino, il quale, soprattutto dopo il
324, centralizzò nuovamente il potere e, già prima con l'editto di Milano
del 313, dette libertà di culto ai cristiani, impegnandosi egli stesso per
dare stabilità alla nuova religione. Fece costruire diverse basiliche e
consegnò il potere civile su Roma a papa Silvestro I.³¹

Costantino ebbe il merito di saper riconoscere le forze emergenti nella
società e la capacità di assecondarle a suo favore, creando in prospettiva
le premesse per una politica vittoriosa. Colse i sintomi delle richieste di
spiritualità che da tempo agitavano la società, a differenza del rigetto
delle novità della politica dioclezianea, e rivoluzionò la tradizionale
posizione imperiale con l'editto di Milano, che stabiliva una tollerante
neutralità religiosa dell'autorità. In particolare (ma non esclusivamente)
favorì il cristianesimo, influenzato anche da sua madre Elena, ponendosi
come primo sovrano protettore e seguace del nuovo dio, la cui sacralità
ammantava la stessa carica imperiale. In questo senso l'imperatore
presenziò al concilio di Nicea del 325 e si intromise nelle questioni
dottrinali legate alle dottrine cristologiche per mantenere l'unità della
Chiesa. Il cristianesimo così perse i suoi motivi rivoluzionari e, in
parte, catartici per dedicarsi sempre più alla discussione ideologica,
abbandonando al potere civile l'uomo sulla terra.

Costantino inoltre si accorse della vitalità economica e politica
dell'Oriente, ormai superiore a quella dell'Occidente, e decise di
costruire una seconda capitale in una zona strategica nel punto di
passaggio tra Europa e Asia Minore: Costantinopoli. Tra le questioni
irrisolte ci furono quella dell'arruolamento dell'esercito, sempre più
composto da germani, e le differenze sociali tra città e campagna.

Il cristianesimo divenne così religione ufficiale dell'impero grazie ad un
editto emanato nel 380 da Teodosio, che fu l'ultimo imperatore di un impero
unificato: alla di lui morte, infatti, i suoi figli, Arcadio ed Onorio, si
divisero l'impero. La capitale dell'Impero romano d'Occidente divenne
Ravenna³² .

Roma, che non ricopriva più un ruolo centrale nell'amministrazione
dell'impero, venne saccheggiata dai Visigoti comandati da Alarico (410);
impreziosita nuovamente dalla costruzione di edifici sacri da parte dei
papi (con la collaborazione degli imperatori), la città subì un nuovo
saccheggio nel 455, da parte di Genserico, re dei Vandali. La ricostruzione
di Roma venne curata dai papi Leone I (detto tradizionalmente defensor
Urbis poiché avrebbe convinto Attila, nel 452, a non attaccare Roma) e dal
suo successore Ilario, ma nel 472 la città fu saccheggiata per la terza
volta in pochi decenni (ad opera di Ricimero e Anicio Olibrio).

La deposizione di Romolo Augusto del 22 agosto 476 decretò la fine
dell'impero romano d'occidente e, per gli storici, l'inizio dell'era
medievale.³³

Società

Forme di governo

Età regia

Il rex era nella Roma arcaica il supremo magistrato, eletto (ad esclusione
di Romolo, re in virtù di fondatore della città) dai patres, i capifamiglia
delle gentes originarie, per reggere e governare la città. Non esistono
riferimenti riguardanti un principio ereditario nell'elezione dei primi
quattro re latini, mentre per i successivi tre re etruschi fu stabilito un
principio di discendenza matrilineare. Di conseguenza gli storici antichi
ritennero che i re fossero scelti tenendo conto delle loro virtù. Per gli
storici antichi è difficile definire con precisione i poteri dei re, a cui
attribuiscono funzioni uguali a quelle dei successivi consoli d'età
repubblicani. Alcuni studiosi moderni hanno ipotizzato che il potere
supremo fosse del popolo e che il re fosse solo il capo esecutivo, mentre
per altri il sovrano aveva il potere assoluto, mentre al Senato e al popolo
non rimaneva che un ruolo secondario di controllo. Le insegne del potere
del re erano dodici littori recanti fasci dotati di asce, la sedia curule,
toga rossa, le scarpe rosse e il diadema bianco sul capo.

Presupponendo che il sovrano avesse avuto i poteri che tradizionalmente
sono attribuiti a questa figura, egli sarebbe stato: capo con potere
esecutivo, comandante in capo dell'esercito, capo di Stato, pontefice
massimo, legislatore e giudice supremo. Quando un sovrano moriva, Roma
entrava in un periodo chiamato interregnum. Il supremo potere dello Stato
andava al Senato, che era responsabile di trovare un nuovo re e che si
riuniva in assemblea, scegliendo uno dei suoi membri come interré per un
periodo di cinque giorni col compito di nominare il nuovo sovrano di Roma.
Terminato questo periodo, l'interré doveva scegliere un altro senatore per
un altro periodo di cinque giorni col placet del Senato. Questo processo
continuava fino alla nomina di un nuovo sovrano. Una volta che l'interré
aveva trovato un candidato adatto a salire sul trono, lo sottoponeva
all'esame del Senato e se questo lo approvava, l'interré riuniva i Comizi
Curiati, presiedendoli come presidente durante l'elezione. I Comizi
potevano accettare ma anche respingere il candidato, che se veniva eletto
entrava subito in carica. Prima, però, egli doveva ottenere anche il placet
degli dei attraverso gli auspici e poi doveva riunire di nuovo i Comizi per
ricevere da loro lʾimperium (solo per i re etruschi, coincidente col
comando militare; i re latini avevano invece la potestas). In teoria era
dunque il popolo romano a eleggere i loro capi, ma in realtà il Senato
aveva un ruolo molto importante nel controllare questo processo. Il re
aveva inoltre funzioni sacrali, rappresentando Roma e il suo popolo di
fronte agli dei. Come tale egli aveva il controllo sul calendario. Tali
funzioni rimasero anche dopo la fine della monarchia nella figura del Rex
Sacrorum.

Età repubblicana

Il comando dell'esercito e il potere giudiziario, che in età regia erano
prerogativa del re, in epoca repubblicana, tranne che in poche occasioni,
furono assegnati a due consoli, mentre per quanto riguarda l'ambito
religioso, prerogative regie furono attribuite al pontifex maximus. Con la
progressiva crescita di complessità dello Stato romano si rese necessaria
l'istituzione di altre cariche (edili, censori, questori, tribuni della
plebe) che andarono a costituire le magistrature.

Per ognuna di queste cariche venivano osservati tre principi: l'annualità,
ovvero l'osservanza di un mandato di un anno (faceva eccezione la carica di
censore, che poteva durare fino a 18 mesi), la collegialità, ovvero
l'assegnazione dello stesso incarico ad almeno due uomini alla volta,
ognuno dei quali esercitava un potere di mutuo veto sulle azioni
dell'altro, e la gratuità. Ad esempio, se l'esercito romano scendeva in
campo sotto il comando dei due consoli, questi alternavano i giorni di
comando. Mentre i consoli erano sempre due, gran parte degli altri
incarichi erano retti da più di due uomini - nella tarda Repubblica c'erano
8 pretori all'anno e 20 questori.

Tra i magistrati un'importante distinzione era quella tra magistrati dotati
di imperium (cum imperio; ne facevano parte solo consoli, pretori e
dittatori) e quelli che ne erano sprovvisti (sine imperio, tutti gli
altri); ai primi erano affiancate delle speciali guardie, i littori. Nel
tempo, per amministrare i nuovi territori di conquista senza dover
moltiplicare il numero dei magistrati in carica, fu istituita la figura del
promagistrato (proconsole, propretore), dotato della stessa autorità del
magistrato di riferimento ma formalmente non tale.

Il secondo pilastro della repubblica romana erano le assemblee popolari,
che avevano diverse funzioni, tra cui quella di eleggere i magistrati e di
votare le leggi. La loro composizione sociale differiva da assemblea ad
assemblea; tra queste l'organo più importante erano comunque i comizi
centuriati, in cui il peso nelle votazioni era proporzionale al censo,
secondo un meccanismo (quello della divisione delle fasce censitarie in
centurie) che rendeva preponderante il peso delle famiglie patrizie.

Ciononostante il peso della plebe veniva comunque ad essere accentuato
rispetto al periodo monarchico, in cui esisteva un solo organo assembleale
(i comizi curiati) costituito da soli patrizi. L'accesso della plebe
all'esercito sancito dalla riforma centuriata, varata all'inizio del
periodo repubblicano, spinse il ceto popolare a pretendere maggiori
riconoscimenti, che nell'arco di due secoli (vedi più avanti) vide tra
l'altro la costituzione della magistratura di tribuno della plebe, eletto
dal concilio della plebe.

Il terzo fondamento politico della repubblica era il Senato, già presente
nell'età della monarchia. Costituito da 300 membri, capi delle famiglie
patrizie (Patres) ed ex consoli (Consulares), aveva la funzione di fornire
pareri e indicazioni ai magistrati, indicazioni che poi divennero de facto
vincolanti. Approvava inoltre le decisioni prese dalle assemblee popolari.

Esisteva poi la carica di dittatore, che costituiva un'eccezione
all'annualità e alla collegialità. In periodi di emergenza (sempre
militari) un singolo dittatore veniva eletto con un mandato di 6 mesi in
cui aveva da solo la guida dello Stato. Eleggeva un suo collaboratore (che
comunque gli rimaneva subordinato) detto maestro della cavalleria (Magister
equitum). Caduto in disuso dopo il periodo delle grandi conquiste, il
ricorso a questo incarico tornerà ad essere praticato nella fase della
crisi della repubblica.

Cariche politiche della Repubblica

Età imperiale

Principato

Con il termine di Principato si intende nell'ambito della storia romana la
prima forma di governo dell'impero. Il principato instaurato nel 27 a.C. da
Augusto segnò il passaggio dalla forma repubblicana a quella autocratica
dell'Impero: senza abolire formalmente le istituzioni repubblicane, il
principe assumeva la guida dello stato e ne costituiva il perno politico.
Gradatamente rafforzatasi la forma assolutistica con i successivi
imperatori della dinastia Giulio-Claudia e dei loro successori, il
principato entrò in crisi con la fine della dinastia dei Severi nel 235
d.C.. La successiva anarchia militare durante la crisi del III secolo
condusse alla forma imperiale più dispotica del Dominato.

Augusto, divenuto padrone indiscusso dello Stato romano, assunse
progressivamente una serie di poteri che caratterizzarono poi costantemente
la figura dell'imperatore:

- il pontificatus maximus, cioè il governo della religione romana;
- la tribunicia potestas, cioè la sacrosanctitas (inviolabilità e
  sacralità), il diritto di veto su tutti gli atti pubblici e le leggi e la
  potestà di comminare la pena capitale a chiunque ostacolasse o
  interferisse con lo svolgimento delle sue mansioni;
- l'imperium proconsulare maius et infinitum, cioè il potere supremo su
  tutti i magistrati e illimitato su tutto l'impero ed il potere di
  legiferare attraverso le costituzioni imperiali;
- il principatus, cioè la presidenza del Senato romano.

A questi poteri l'imperatore poteva poi di volta in volta aggiungere le
tradizionali potestà repubblicane facendosi regolarmente eleggere a seconda
delle necessità nelle varie magistrature. La creazione del regime imperiale
non cancellava infatti il precedente ordine repubblicano, ma vi si
innestava anzi, sovrapponendovisi. La volontà di non contrapposizione con
il precedente ordine veniva chiarita in particolare dalla concezione voluta
da Augusto di un imperatore primus inter pares, cioè primo tra uguali.

Dominato

Il Dominato (storia romana) fu una nuova forma di governo dell'Impero
successiva al Principato. Tale forma di governo era caratterizzata dal
dispotismo: l'imperatore, non più contrastato dai residui delle antiche
istituzioni della Repubblica romana, poteva disporre dell'Impero come se
fosse una proprietà privata, ovvero da padrone e signore, cioè dominus, da
cui la definizione di dominatus. La transizione dalle due forme di governo,
avviata già a partire con Settimio Severo (poiché è con Severo che compare
la dicitura dominus in chiave ufficiale e propagandistica), e poi
"amplificata" dal 235 con l'ascesa di Massimino il Trace e perdurata per
tutto il periodo dell'anarchia militare, può dirsi completata nel 285 d.C.
con l'inizio del regno di Diocleziano, e l'inizio della Tetrarchia. Il
dominato fu l'ultima forma assunta dal potere imperiale sino alla fine
dell'Impero d'Occidente.

Tetrarchia

La tetrarchia fu una forma di governo voluto da Diocleziano, imperatore
romano dal 284 al 305. Ottenuto il potere, il nuovo imperatore nominò nel
novembre del 285 come suo vice in qualità di cesare, un valente ufficiale
di nome Marco Aurelio Valerio Massimiano, che pochi mesi più tardi elevò al
rango di augusto il 1º aprile del 286, formando così una diarchia in cui i
due imperatori si dividevano su base geografica il governo dell'impero e la
responsabilità della difesa delle frontiere e della lotta contro gli
usurpatori.³⁴ Diocleziano, che si considerava sotto la protezione di Giove
(Iovio), mentre Massimiano era sotto la protezione "semplicemente" di
Ercole (Erculio, figlio di Giove), manteneva però la supremazia. Tale
sistema, concepito da un soldato come Diocleziano, non poteva che essere
estremamente gerarchizzato.³⁵

Data la crescente difficoltà a contenere le numerose rivolte all'interno
dell'impero, nel 293 si procedette a un'ulteriore divisione funzionale e
territoriale, al fine di facilitare le operazioni militari: Diocleziano
nominò come suo Cesare per l'oriente Galerio e Massimiano fece lo stesso
con Costanzo Cloro per l'occidente. Il sistema si rivelò efficace per la
stabilità dell'impero e rese possibile agli augusti di celebrare i
vicennalia, ossia i vent'anni di regno, come non era più successo dai tempi
di Antonino Pio. Tutto il territorio venne ridisegnato dal punto di vista
amministrativo, abolendo le regioni augustee con la relativa divisione in
"imperiali" e "senatoriali". Vennero create dodici circoscrizioni
amministrative (le "diocesi", tre per ognuno dei tetrarchi), rette da
vicarii e a loro volta suddivise in 101 province. Restava da mettere alla
prova il meccanismo della successione.

In tale sistema l'imperatore assunse con ancor maggiore decisione connotati
monarchici, riducendo le residue istituzioni repubblicane a semplici
funzioni onorifiche. Il governo venne quindi progressivamente affidato a
funzionari imperiali, scelti tra le file della classe dei cavalieri e tra i
liberti. Tuttavia la stessa figura imperiale venne moltiplicandosi, con due
imperatori titolari, gli Augusti, uno per la pars Occidentalis ed uno per
la pars Orientalis, spesso affiancati da colleghi di rango inferiore aventi
il titolo di Cesare.

Per facilitare l'amministrazione ed il controllo fu, inoltre, potenziata la
burocrazia centrale e si moltiplicarono le suddivisioni amministrative: le
quattro parti dell'impero, governate ciascuna da uno dei tetrarchi, fecero
capo ciascuna ad una distinta prefettura del pretorio: Gallie, Italia,
Illirico, Oriente. Da queste dipendevano poi le Diocesi, in tutto dodici,
rette dai Vicarii, nelle quali erano raccolte le provincie, con a capo
funzionari imperiali con il rango di correctores o presides. In pratica il
nuovo ordine imperiale disarticolava le vecchie strutture repubblicane
accentrando ogni funzione attorno alla figura del sovrano.

Il governo assolutistico di Diocleziano, tra le varie cose, non poteva
tollerare in particolare atti di lesa maestà come il rifiuto dei sacrifici
dovuti all'Imperatore, per cui il suo regno fu caratterizzato dalla grande
persecuzione, l'ultima e la più violenta, contro i seguaci del culto
cristiano. Terminata nel 305 la prima tetrarchia con l'abdicazione di
Diocleziano e del collega Massimiano, la seconda entrò presto in crisi nel
306 con la morte di Costanzo Cloro, portando ad una serie di scontri in
Occidente, dai quali emersero vittoriosi Costantino e Licinio, che, facendo
leva sul successo della nuova religione cristiana, la legalizzarono nel 313
con l'editto di Milano. Nel 316, poi, Costantino si rese unico imperatore,
iniziando la costruzione di una nuova capitale orientale per l'Impero, Nova
Roma.

Sotto la nuova dinastia costantiniana il Cristianesimo e la nuova capitale
orientale prosperarono a scapito di Roma e dell'antica religione, fino
all'avvento di Giuliano, il quale tentò di ristabilire l'uguaglianza tra i
culti. Dopo la morte di Giuliano, però, la successiva dinastia valentiniana
tornò a favorire il Cristianesimo sino a quando, nel 380, gli imperatori
Graziano, Valentiniano II e Teodosio non promulgarono l'editto di
Tessalonica, con cui venne reso unica religione lecita. Nel 392 Teodosio,
principale ispiratore dell'editto, rimase poi unico imperatore, ultimo a
regnare sull'Oriente e l'Occidente.

Con la sua morte nel 395, infatti, tale suddivisione divenne definitiva e
permanente, con la nascita di due separate linee imperiali: quella degli
Imperatori romani d'Occidente, poi interrottasi nel 476, e quella degli
Imperatori romani d'Oriente, interrottasi nel 1453.

Classi sociali di cittadini romani

Essere cittadino romano comportava una notevolissima serie di privilegi,
variabili nel corso della storia, a creare diverse "gradazioni" di
cittadinanza. Nella sua versione definitiva e più piena, comunque, la
cittadinanza romana consentiva l'accesso alle cariche pubbliche e alle
varie magistrature (nonché la possibilità di votarle nel giorno della loro
elezione), la possibilità di partecipare alle assemblee politiche della
città di Roma, svariati vantaggi sul piano fiscale e, importante, la
possibilità di essere soggetto di diritto privato, ossia di poter
presentarsi in giudizio attraverso i meccanismi dello ius civile, il
diritto romano per eccellenza.

Alla base della società romana c'erano le gens ovvero gruppi di persone
(clan), che condividevano lo stesso nomen gentilizio,³⁶ erano per lo più
composte da più familiae, a capo delle quali vi era un Pater familias. Le
gens formavano a loro volta le tribù urbane e rustiche.

I cittadini romani (uomini liberi) si dividevano, inoltre, in patrizi e
Plebei. A loro volta i patrizi più facoltosi, avevano alle loro dipendenza
una serie di Clientes, vale a dire cittadini che, per la loro posizione
svantaggiata all'interno della società romana, si trovavano costretti a
ricorrere alla protezione di un "patronus" o di un'intera "gens" in cambio
di svariati favori, talvolta al limite della sudditanza (applicatio) fisica
o psicologica. Il penultimo gradino della società romana era formato dai
liberti (ex-schiavi), e più sotto ancora vi erano gli schiavi.

Epoca regia

Fu Romolo per primo a dividere la popolazione della Roma quadrata nelle tre
tribù sopracitate dei Ramnes, Tities e Luceres. Fu in seguito il re Servio
Tullio nel VI secolo a.C. avrebbe diviso la popolazione in cinque classi,
secondo il censo, ed in centurie. Con tale riforma furono istituite quattro
tribù urbane, stabilite quindi su base territoriale ed in cui si poteva
entrare solo avendo possedimenti terrieri nella zona, quindi ciò escludeva
a priori la plebe.

E così le tribù originarie della Roma antica, erano raggruppamenti sociali
in cui erano inquadrati i cittadini romani. Istituite in età arcaica, erano
originariamente in numero di tre. Esse erano costituite da dieci curie (dal
latino coviria, riunione di uomini; cfr. comizi curiati) ed erano indicate
coi nomi di Ramnes, Luceres e Tities. Ogni tribù aveva come capo un
tribunus,³⁷ ed era formata da 10 fratrie o curie.³⁸ Le tre tribù insieme
formavano un complesso di un centinaio di gentes originarie.

In una società fortemente militarizzata come quello romana, Servio Tullio a
mise in atto una prima riforma timocratica dei cittadini romani atti a
prestare il servizio militare (obbligati ad armarsi a proprie spese e
perciò chiamati adsidui³⁹ ), suddividendoli in cinque classi (sei se
consideriamo anche quella dei proletarii⁴⁰ ) sulla base del censo,⁴¹ ⁴² a
loro volta ordinati in ulteriori quattro categorie: i seniores (maggiori di
46 anni: anziani) e gli iuniores (tra 17 e 46 anni: giovani), ovvero coloro
che rientravano nelle liste degli abili a combattere; i pueri (di età
inferiore ai 17 anni: i fanciulli) e gli infantes (di età inferiore agli 8
anni: i bambini) non ancora in età per prestare il servizio militare.⁴³

In questo nuovo sistema la prima classe, la più facoltosa, poteva
permettersi l'equipaggiamento completo da legionario, mentre quelle
inferiori avevano armamenti via via più leggeri, e dove le prime tre
costituivano la fanteria pesante e le ultime due quella leggera:³⁹

- la prima classe era formata da 80 centurie di fanteria (40 di iuniores
  che avevano il compito di combattere nelle guerre esterne,⁴⁴ mentre le
  altre 40 di seniores, rimanevano a difesa dell'Urbe), che potessero
  disporre di un reddito di più di 100.000 assi. Era la classe
  maggioritaria che costituiva il cuore della falange oplitica dello
  schieramento romano regio, la prima linea.⁴⁵
- La seconda da 20 centurie ed un reddito tra i 100.000 ed i 75.000 assi.
  Costituiva la seconda linea.⁴⁴ ⁴⁶
- La terza da altre 20 centurie di fanteria leggera ed un reddito tra i
  75.000 ed i 50.000 assi.⁴⁴ ⁴⁶
- La quarta composta da altre 20 centurie di fanteria leggera ed un reddito
  tra i 50.000 ed i 25.000 assi.⁴⁶ ⁴⁷
- La quinta formata da 30 centurie di fanteria leggera ed un reddito di
  appena 25.000-11.000 assi.⁴⁶ ⁴⁷

Chi era sotto la soglia degli 11.000 assi era organizzato in una sola
centuria, dispensata dall'assolvere agli obblighi militari (i cui membri
erano chiamati proletarii o capite censi),⁴⁶ ⁴⁸ ⁴⁹ tranne nel caso in cui
non vi fossero particolari pericoli per la città di Roma. In quest'ultimo
caso erano anch'essi armati a spese dello Stato, servendo in formazioni
speciali estranee all'ordinamento legionario.⁵⁰

Dopo aver così organizzato la fanteria, Servio Tullio passò alla
cavalleria, che reclutò in 12 centurie di equites dal fiore
dell'aristocrazia cittadina, a cui ne aggiunse altre 6 centurie, che
potrebbero coincidere con quelle formate da Tarquinio Prisco e
riconducibili ai sex suffragia:⁵¹ in totale 18 centurie.⁴⁶ Per l'acquisto
dei cavalli l'erario stabilì uno stanziamento annuo di 10.000 assi a
centuria, mentre sancì che fossero le donne non sposate a pagarne il
mantenimento degli stessi con 2.000 assi annui a centuria. Tale costo fu
più tardi trasferito alle classi più ricche.⁵²

Aggiungiamo che all'interno di una singola tribus vi erano delle gentes
originarie, ovvero una sorta di arcaici clan familiari romani che sarebbero
esistiti al momento della nascita di Roma. Secondo lo storico Tito Livio,
al tempo della fondazione di Roma sarebbe avvenuta la federazione di un
gruppo di clan preesistenti sotto l'azione unificatrice di Romolo, a cui si
aggiunsero (per le vicende conseguenti al ratto delle sabine) molte
famiglie venute al seguito di Tito Tazio, realizzando la fusione del popolo
romano con quello dei Sabini. Secondo Tito Livio le gentes originarie
sarebbero state un centinaio, distribuite nelle tre antiche Tribù dei
Ramnes,⁵³ dei Tities,⁵³ e dei Luceres.⁵³ ⁵⁴ ⁵⁵ Secondo questa
interpretazione Roma sarebbe sorta dall'integrazione di ben tre popoli:
Latini, Sabini ed Etruschi.

Età repubblicana

Più tardi (probabilmente in età repubblicana) alle tribù urbane furono
aggiunte anche quelle rustiche.⁵⁶ È, inoltre, verosimile che proprio la
tribù sia stata culla della consapevolezza politica della plebe, i cui
magistrati, detti tribuni, avevano come significato proprio "uomini della
tribù". Non è un caso che proprio dal termine "tribus" derivino il nome sia
i tribuni della plebe, sia i tribuni militari.⁵⁷

Una nuova organizzazione tribale, al di là di quella istituita prima da
Romolo (le tre tribù) e ridisegnata da Servio Tullio (con le quattro tribù
urbane) risulta documentata solo a partire dal 495 a.C.⁵⁶ A questa data
apparterrebbero ventuno tribù, le 4 urbane serviane (Collina, Esquilina,
Palatina e Suburana⁵⁶ ) e 17 rustiche (Camilla, ecc.).⁵⁸ I nomi delle
antiche tribù rustiche corrispondevano a quelli delle antiche gentes
originarie esistenti o anche estinte, sulla base di distretti territoriali
che in origine avevano rappresentato località dove si trovavano le maggiori
tenute delle casate gentilizie romane.⁵⁹

Nel IV secolo a.C. si stabilì che indipendentemente dalla loro collocazione
territoriale, tutte le nuove conquiste fossero attribuite/iscritte ad una
tribù esistente. Ciò accadde ad esempio per Tuscolo assegnata alla tribù
Papiria o a Aricia assegnata a quella Orazia.⁵⁹

Nel 241 a.C. le tribù rustiche furono aumentate fino a 31 (per un totale di
35,⁶⁰ comprese quelle urbane), a causa dell'aumentare della popolazione,
dell'estensione della cittadinanza e della fondazione di nuove colonie, e
rimasero tali fino all'età imperiale.

Dopo la guerra sociale dell'88 a.C. l'iscrizione alle tribù fu estesa a
tutti gli italici. Ma la partecipazione di tutti gli italici alle tribù
dette vita ad una frammentazione e dispersione che rese complicato il
lavoro dei centuriones, fu così che nel I secolo a.C. le loro funzioni
furono trasferite al nuovo istituto del municipium, anche se la tribù non
fu abolita, continuando ad avere un ruolo nelle elezioni ad esempio dei
concilia plebis tributa e dei comitia tributa.

La condizione delle donne

Le condizioni sociali della donna romana tra la fine del I secolo e il
principio del II⁶¹ mostrano che erano ormai molto diverse da quelle dei
primi secoli della repubblica.

In questo periodo le donne romane godono di una conquistata dignità ed
autonomia difesa anche da teorici del "femminismo" antico come Gaio Musonio
Rufo nell'età dei Flavi.⁶² Molte imperatrici romane di questa età sono
meritevoli di quel titolo di Augusta che fu dato a Livia solo dopo la morte
del marito. Grande figura di donna è quella di Plotina, moglie di Traiano
che aveva accompagnato il marito nella guerra contro i Parti e che, dopo la
morte dell'imperatore, aveva così ben disposto le sue segrete volontà
politiche testamentarie che Adriano ottenne la successione senza contrasti.

E così sotto l'Impero sembrano perpetuarsi gli eroici comportamenti
dell'età repubblicana quando le grandi signore dell'aristocrazia seguivano
i loro mariti nella buona e nella cattiva sorte. Se le donne romane
dell'Impero, secondo i censori dei costumi, trascurano il loro compito di
mettere al mondo figli si sono però appropriate di tutte quelle occupazioni
che in età repubblicana erano riservate agli uomini.

Giovenale nella Satira sesta prende in giro quelle donne che si danno alla
professione forense o che si appassionano di politica interna ed estera
osando dare consigli a generali avvolti nel paludamentum di come condurre
la guerra contro i Parti. Altre si appassionano alla letteratura affettando
giudizi perentori anche a tavola e mettendo in imbarazzo grammatici e
retori.⁶³

Le donne romane dell'epoca imperiale ora pretendono di vivere vitam e
proclamano la loro parità di diritti nei confronti degli uomini:

Era inevitabile che la donna emancipata assumesse anche la libertà sessuale
degli uomini. Ancora non si parla degli adulteri come un problema sociale
ma dovevano essere abbastanza diffusi se Giovenale considera normale
avvertire un amico che ha invitato a cena di mettere da parte le amarezze
quotidiane soprattutto quelle che gli derivano dal fatto che la moglie esce
di casa alle prime luci del giorno e vi torna a notte fonda «...con le
chiome scompigliate e col volto e con le orecchie tutte accese».⁶⁵

Conflitti sociali e secessioni

Le relazioni tra patrizi e plebei arrivarono talvolta a punti di grande
tensione nell'età dell'alta e media repubblica, tali da portare i plebei ad
abbandonare la città, portandosi dietro famiglia e beni mobili, e
accampandosi sulle colline fuori dalle mura. Queste secessioni ebbero luogo
nel 494 a.C. (secessio plebis), nel 450 a.C., e attorno al 287 a.C. Il loro
rifiuto di continuare a cooperare con i patrizi portò a cambiamenti sociali
in ogni occasione. Nel 494 a.C., a soli quindici anni dalla fondazione
della Repubblica, i plebei per la prima volta poterono eleggere due
rappresentanti, ai quali diedero il titolo di tribuno. La "plebe" giurò di
tenere i suoi capi 'sacrosanti', cioè inviolati, durante il mandato del
loro incarico, e di uccidere chiunque avesse fatto loro del male. La
seconda secessione condusse ad un'ulteriore definizione legale dei loro
diritti e doveri (la redazione delle Dodici Tavole della legge) e portò il
numero di tribuni a 10. Soltanto a metà del IV secolo a.C. le magistrature
furono aperte ai plebei. La terza secessione portò alle Lex Hortensia, che
diede al voto del Concilium Plebis (Concilio dei plebei) la forza della
legge - chiamato oggi "plebiscito".

Il conflitto di classe interno, paradossalmente, favorì l'espansione
esterna: la conquista di nuovi territori permetteva di distribuire nuove
terre tra la plebe e di "incanalare" verso l'esterno le tensioni,
stimolando la coesione sociale (non diversamente da quanto accadeva alle
nazioni europee di inizio Novecento alle soglie della prima guerra
mondiale). Questo contesto, unitamente alla spinta demografica, favorì la
ripresa della Repubblica che avviò un processo di espansione e
colonizzazione che l'avrebbe trasformata, in due secoli, nella prima
potenza della penisola.

Condizione di cittadino latino, Socii e regni "clienti"

Latini

La condizione di cittadino latino stava a metà tra quella di civis romanus
e quella di straniero. La parola latini inizialmente indicava semplicemente
le popolazioni abitanti del Latium vetus (Latini prisci), popolazioni che
erano vicine a Roma politicamente ed etnicamente. Una volta inglobate
nell'entità romana, si ritrovarono presto in una situazione privilegiata
rispetto alle altre popolazioni sottomesse: in particolare i latini
potevano:

- contrarre legalmente matrimonio con una Romana o un Romano (ius conubii),
- commerciare con i Romani con la garanzia di poter ricorrere al magistrato
  per la tutela dei propri atti negoziali (ius commercii),
- e, ma solo inizialmente, anche trasferirsi a Roma (ius migrandi) a
  condizioni di parità coi cittadini romani, e quindi di votare (ius
  suffragii) nei comizi elettorali.

Alle città i cui abitanti godevano del ius Latii era riconosciuta
l'indipendenza per quanto riguardava la politica interna, quindi eleggevano
i loro magistrati e si autogovernavano; però erano vincolate alla politica
estera romana ed erano tenute a fornire un contingente di soldati che
combattevano a fianco delle legioni, ma in reparti diversi.

Col passare del tempo, e con l'espansione del dominio romano ben oltre i
confini del Lazio, il "diritto latino" venne riconosciuto e applicato anche
a città non laziali, e che non avevano abitanti di origine latina: il ius
Latii passò allora a indicare una condizione giuridica e perse qualunque
connotazione etnico-geografica; coloro che ne godevano (e che erano oramai
divenuti troppo numerosi) persero però il diritto di votare a Roma.⁶⁶

Altri privilegi erano legati alle sopraddette facilitazioni
nell'ottenimento per merito della cittadinanza romana. Inoltre i latini che
per qualsiasi motivo si trovassero a Roma nel giorno in cui si fossero
riuniti i comizi potevano esercitare il diritto di voto (ius suffragii).

Nel tempo lo status di latino stava genericamente ad individuare una
condizione di cittadinanza privilegiata, ma non quanto quella romana
(ancora era inibito l'accesso alle cariche pubbliche): erano quindi latini
anche gli abitanti delle colonie create da Roma (latini coloniarii) e gli
schiavi liberati in particolari circostanze.

Dopo la guerra latina ed il conseguente assorbimento del Latium vetus nello
Stato romano (338 a.C.) si vennero a configurare colonie di diritto romano
accanto a quelle di diritto latino. Ricordiamo che queste ultime erano
assimilabili alle città federate con la perdita della cittadinanza
originaria per tutti i colonizzatori (romani o latini che fossero) ma con
diritto di commerciare liberamente e contrarre matrimonio con cittadini
romani.

Socii italici

Oltre 200 anni più tardi fu la volta dei popoli italici, i quali già dal
tempo dei Gracchi, avanzarono le loro proposte d'estensione dei diritti di
cittadinanza romana anche a tutti loro, fino ad allora solo Socii.
L'insuccesso di questa proposta portò nel 91 a.C. alla cosiddetta guerra
sociale, che una volta terminata (88 a.C.), portò i popoli italici, a sud
degli Appennini,la tanto desiderata condizione di cittadini romani.

Regni/popoli "clienti"

Per regno o popolo "cliente" si intendeva un regno o un antico popolo, che
si trovasse nella condizione di "apparire" ancora indipendente, ma nella
"sfera di influenza" e quindi di dipendenza del vicino Impero egemonico. Si
trattava di una forma di moderno protettorato, dove il regno o il
territorio in questione, era controllato (protetto) da uno più forte
(protettore).

I Romani intuirono che il compito di governare e di civilizzare un gran
numero di genti contemporaneamente era pressoché impossibile, e che sarebbe
risultato più semplice un piano di annessione graduale, lasciando
l'organizzazione provvisoria affidata a principi nati e cresciuti nel paese
d'origine. Nacque quindi la figura dei re clienti, la cui funzione era
quella di promuovere lo sviluppo politico ed economico dei loro regni,
favorendone la civilizzazione e l'economia. Così, quando i regni
raggiungevano un livello di sviluppo accettabile, essi potevano essere
incorporati come nuove province o parti di esse. Le condizioni di stato
vassallo-cliente erano, dunque, di natura transitoria.

Un "re cliente", riconosciuto dal Senato romano come amicus populi Romani,
di solito non era altro che uno strumento del controllo nelle mani della
Repubblica, prima e dell'Impero romano, poi. Ciò non riguardava solo la
politica estera e difensiva, dove al re cliente era affidato il compito di
assumersi l'onere di garantire lungo i propri confini la sicurezza contro
infiltrazioni e pericoli "a bassa intensità",⁶⁷ ma anche le questioni
interne dinastiche, nell'ambito del sistema di sicurezza imperiale.⁶⁸

Ma i Regni o i popoli clienti, poco potevano fare contro i pericoli "ad
alta intensità" (come sostiene Edward Luttwak), come le invasioni su scala
provinciale. Potevano dare il loro contributo, rallentando l'avanzata
nemica con le proprie e limitate forze, almeno fino al sopraggiungere
dell'alleato romano: in altre parole potevano garantire una certa
"profondità geografica", ma nulla di più.⁶⁹

Schiavitù e guerre servili

In ognuna delle fasi storiche di Roma si può riscontrare il fenomeno della
schiavitù. L'entità numerica e l'importanza economica e sociale della
schiavitù nell'antica Roma aumentò con l'espansione del dominio di Roma e
la sconfitta di popolazioni che venivano sottomesse e molto spesso rese
schiave. Soltanto a partire dal Tardo Impero con la conclusione delle
guerre di conquista, l'ascesa al potere di imperatori non italici, la
diffusione del Cristianesimo e la concessione della cittadinanza romana a
molti popoli barbari (in seguito al loro arruolamento nelle legioni romane
oppure al pagamento di tributi), il fenomeno della schiavitù cominciò a
declinare e poi estinguersi progressivamente.

In lingua latina schiavo si diceva servus oppure ancillus. Il titolare del
diritto di proprietà sullo schiavo era detto dominus. Si ha notizia anche
di schiavi posseduti da altri schiavi: in questo caso, formalmente, il
primo schiavo (detto ordinarius) non era proprietà dell'altro (detto
vicarius), ma faceva parte del suo peculium, l'insieme di beni che il
dominus gli concedeva di tenere per sé.

Tarda Repubblica e Alto Impero

Nell'epoca del grande espansionismo romano (II-I secolo a.C.) agli schiavi
non era garantito nessun basilare diritto, tanto che un padrone poteva
uccidere uno schiavo nel pieno rispetto della legge (ius vitae ac necis).
Nel I secolo a.C. vennero, però, istituite le prime leggi a favore degli
schiavi: la legge Cornelia, dell'82 a.C. proibì che il padrone potesse
uccidere lo schiavo senza giustificato motivo e la legge Petronia, del 32,
rimosse l'obbligo dello schiavo di combattere nel Circo se richiestogli dal
proprietario. Comunque l'uccisione degli schiavi era un evento molto raro,
dato che gli schiavi erano un bene molto costoso e capace di generare
rendite⁷⁰ . Tuttavia, in caso di grandi rivolte, come le guerre servili che
funestarono l'età repubblicana, i romani non esitavano a punire gli schiavi
ribelli con crocifissioni di massa lungo le vie consolari, come monito per
gli altri schiavi.

La situazione degli schiavi migliorò soprattutto in età imperiale. Claudio
stabilì che se un padrone non dava cure ad uno schiavo malato e questi
veniva ricoverato da altri presso il tempio di Esculapio, in caso di
guarigione diventava libero, se invece lo schiavo moriva il padrone poteva
essere incriminato. Il filosofo ispano-romano Lucio Anneo Seneca (non
cristiano, di epoca neroniana, contrario anche ai giochi gladiatorii)⁷¹ ,
esortava a non maltrattare e a non uccidere gli schiavi, anche se questo
comportamento non comportava un'infrazione diretta della legge romana.
Domiziano vietò la castrazione; Adriano la vendita delle schiave ai
postriboli, inoltre punì i maltrattamenti inflitti dalle matrone alle loro
schiave; Marco Aurelio garantì il diritto di asilo per i fuggitivi nei
templi e presso le statue dell'imperatore.

Tardo Impero

La quantità di schiavi venduti cominciò a declinare progressivamente nel
Tardo Impero soprattutto per la conclusione delle grandi guerre di
conquista che avevano caratterizzato l'età repubblicana e i primi due
secoli dell'Impero. Inoltre le persone cominciarono a servirsi di ogni
risorsa legale o sociale per non essere fatte schiave.

Con l'avvento del Cristianesimo, compreso il periodo paleocristiano, anche
se si può pensare il contrario, non si registrò mai una chiara condanna
della schiavitù da parte dei Padri della Chiesa (anche se in effetti nel
217 d.C. divenne pontefice il liberto Callisto). Tuttavia, nonostante non
sia mai stato proclamato un editto imperiale Abolizione della schiavitù,
grazie alla decadenza dell'antica religione romana, alla protezione
giuridica dello schiavo da parte della Chiesa e al movimento di
emancipazione iniziato dagli imperatori pagani⁷² , le condizioni degli
schiavi cominciarono a migliorare e la schiavitù si estinse
progressivamente.

Guerre civili

Numerose furono poi le guerre civili romane, conflitti che insanguinarono
dall'ultimo periodo della Repubblica fino al tardo periodo imperiale:

- la Guerra civile tra Mario e Silla combattuta tra l'86 e 82 a.C. tra
  Lucio Cornelio Silla, Gaio Mario ed i mariani;
- la Guerra Sertoriana combattuta tra Silla e le forze rimanenti mariane in
  Spagna, guidate dall'abile condottiero Quinto Sertorio, che vide la prima
  impresa militare di Pompeo.
- la guerra civile combattuta nel 49-44 a.C. tra Cesare e Pompeo e
  descritta nel De bello civili di Cesare;
- le guerre combattute tra il 44 a.C. e il 31 a.C. prima contro i
  Cesaricidi e poi tra Ottaviano e Marco Antonio.
- l'anno dei quattro imperatori del 69, nel quale si scontrarono Galba,
  Otone, Vitellio e Vespasiano per la conquista del potere imperiale alla
  morte di Nerone
- la guerra civile romana (193-197), scoppiata in seguito alla morte di
  Pertinace (193), tra i pretendenti al trono Didio Giuliano, Pescennio
  Nigro, Clodio Albino e Settimio Severo.
- il periodo dell'anarchia militare (235-284) dove si susseguirono quasi
  cinquanta tra imperatori legittimi ed usurpatori provinciali.
- la Rivolta di Carausio, combattuta tra il 286 e il 296, e che vide la
  guerra tra l'usurpatore Carausio e l'imperatore Massimiano
- la guerra civile romana (306-324), scoppiata in seguito all'abbandono del
  potere da parte di Diocleziano nel 305. Cesserà con la riunificazione
  dell'Impero romano da parte di Costantino I nel 324.
- la guerra civile romana (350-353),combattuta tra il 350 e il 353,
  scoppiata in seguito alla rivolta del generale Magnenzio, che uccise
  l'imperatore Costante e venne battuto dall'imperatore Costanzo II.
- la guerra civile romana (392-394), vide il conflitto tra l'imperatore
  Teodosio e l'usurpatore Egidio, eletto dal barbaro Arbogaste, che aveva
  ucciso il giovane nipote di Teodosio, Valentiniano II.

Dalla colonizzazione in Italia alla romanizzazione provinciale

Come aveva potuto una piccola potenza regionale ancora all'inizio del IV
secolo a.C. diventare caput mundi⁷³ nel giro di 500 anni? La spiegazione
non sta solo nell'efficienza militare delle legioni o nella determinazione
politica del Senato e del popolo romano. Fu soprattutto il consenso
suscitato fra le genti non romane (italiche prima e provinciali poi) a
rendere stabile il dominio di Roma per secoli e secoli. I socii italici si
convinsero ad aderire alla causa romana dapprima dalla spartizione del
successo in guerra, poi (dopo la guerra sociale) dalla partecipazione
effettiva alla vita politica dell'Urbe⁷⁴ . Per quanto riguarda, invece, il
consenso nelle province (che a differenza dell'Italia erano sottoposte a
tributum), è interessante la definizione di Santo Mazzarino: «L'impero
romano era un'unità supernazionale, di cultura romano-ellenistica, il cui
ideale era la pax affidata a un esercito permanente»⁷⁵ .

Roma non poteva pensare a un'occupazione permanente di tutti i territori
conquistati: troppo grande era l'impero e troppo numeroso il personale
necessario per un tale disegno. Fu perciò necessario, già in epoca
repubblicana, fare ricorso all'elemento locale ed in particolare alle
classi elevate delle città: in cambio di una leale collaborazione (fiscale,
innanzitutto), Roma rafforzò ovunque il potere delle aristocrazie urbane,
affidando ai più ricchi il governo delle città e del territorio⁷⁶ .

Colonie romane

Una colonia romana era una comunità autonoma, situata in un territorio
conquistato da Roma in cui si erano stanziati dei cittadini romani, legata
da vincoli di eterna alleanza con la madrepatria. La più antica fu Antium
(oggi Nettuno ed Anzio⁷⁷ ), fondata nel 338 a.C. Inizialmente servivano da
avamposto per controllare un territorio che sarebbe stato ulteriormente
colonizzato: in questo senso, il ruolo di Aquileia nell'espansione romana
verso il nord est fu importantissimo. Verso la fine della Repubblica
romana, le colonie servirono soprattutto da territorio abitabile dai
proletari o dai veterani dell'esercito romano: in questo modo si riduceva
la pressione demografica dell'Urbe.

Esistevano due diversi tipi di colonie: quelle formate da cittadini romani
e quelle di diritto latino. Nel primo caso gli abitanti avevano la
cittadinanza romana, e quindi il riconoscimento di tutti i diritti, e
un'amministrazione cittadina direttamente sotto il controllo di Roma. Nel
secondo caso venivano istituite nuove entità statali, con magistrati
locali, autonomia amministrativa e, in alcuni casi, con l'emissione di
monete, ma comunque con l'obbligo di fornire, in caso di guerra, l'aiuto
richiesto da Roma secondo la formula togatorum. Gli abitanti delle colonie
latine non erano Cives Romani Optimo Jure, ma possedevano lo ius connubii e
lo ius commercii secondo i diritti del Nomen Latinum. Le colonie venivano
fondate secondo il diritto latino sia come forma di controllo della
diffusione della cittadinanza romana (in quanto considerata superiore a
tutte le altre), sia per motivi pragmatici: non essendo direttamente
governate da Roma come le colonie di diritto romano ma avendo magistrati
propri potevano meglio e più velocemente prendere decisioni per difendersi
da pericoli imminenti.

Romanizzazione

Il processo di romanizzazione, cioè l'assimilazione culturale e politica
dei dominati entro il sistema romano, fu rapido ed esteso, comunque,
soprattutto nei primi secoli dell'Impero. Il sistema economico e
burocratico imperiale forniva, infatti, grandi opportunità di carriera non
solo alle élite aristocratiche, ma anche e soprattutto ai cittadini di
rango equestre. Tale processo ebbe pieno successo come profondità e durata
in Occidente (le province più romanizzate furono la Gallia Narbonense, la
Spagna e l'Africa⁷⁸ ), dove si affermarono la lingua e la cultura latina,
fu invece minore in Oriente, dove la lingua greca e la cultura ellenistica
rappresentarono un ostacolo insormontabile alla penetrazione della
romanità⁷⁹ .

Lo strumento principale di diffusione attraverso il quale Roma esercitò
quell'opera di integrazione e di assimilazione delle province che assicurò
per alcuni secoli stabilità e compattezza all'Impero furono le città⁸⁰ .
Era nelle popolose città dell'impero che risiedevano i ceti privilegiati,
largamente integrati al sistema di potere imperiale. Erano le città il
luogo dove veniva distribuita e consumata la ricchezza prodotta dalle
campagne. Erano le città, infine, il centro di diffusione dei modelli di
comportamento della società imperiale.

Il segreto di Roma fu, quindi, la capacità di assimilare le diverse culture
su cui dominava e di integrarle in un sistema coerente, che, per quanto
ricco di diversificazioni, seppe dare il senso di una comune
appartenenza.⁸¹

Province romane

Il termine provincia, dopo gli ampliamenti del territorio della Repubblica
tra la fine del III e il II secolo a.C., passò gradualmente a significare
non più la sfera di competenza di un magistrato, ma il territorio sul quale
questi esercitava i propri poteri.

L'organizzazione dei nuovi territori annessi alla res publica romana,
veniva normalmente realizzata dal generale che li aveva conquistati, per
mezzo di una lex provinciae ("legge della provincia" per la "redactio in
formam provinciae" o "costituzione in forma di provincia"), emanata sulla
base dei poteri che gli erano stati delegati con l'elezione alla carica. La
legge doveva quindi essere ratificata dal Senato, che poteva inoltre
inviare delle commissioni di legati con poteri consultivi.

La legge stabiliva la suddivisione in circoscrizioni amministrative (spesso
denominate conventus) e il grado di autonomia delle città già esistenti.
Non sempre tuttavia la legge seguiva immediatamente alla conquista,
soprattutto per le province annesse in epoca più antica.

Le province erano governate da magistrati appositamente eletti (pretori) o
da consoli o pretori di cui veniva prolungata la carica (prorogatio imperii
o "prolungamento del comando": proconsoli e propretori), coadiuvati per
l'amministrazione finanziaria da proquestori e da numerosi altri funzionari
(cohors praetoria).

Vita quotidiana nell'antica Roma

Giornata tipica dell'antico romano

Molto noto l'epigramma di Marziale⁸² che si lamenta di non poter dormire
quanto vuole quando risiede a Roma. In vero i romani avevano l'abitudine di
svegliarsi molto presto, quasi prima dell'alba. Come accade in un villaggio
di campagna, prima del sorgere del sole erano tutti in strada affaccendati
in rumorose mansioni. I ricchi cercavano d'isolarsi dal rumore rifugiandosi
negli ambienti della domus più lontani dalla strada, ma anche lì un nugolo
di schiavi, svegliati all'alba dal suono di una campana, muniti di secchi
d'acqua, di strofinacci (mappae), di scale e pertiche con in cima spugne
imbevute per raggiungere i punti più in alto da pulire, di scope (scopae),
sono affaccendati nelle rigorose e accurate pulizie della casa. Plinio il
Giovane, memore di questi fracassi mattutini, si era fatta costruire la
propria stanza da letto separata da un lungo corridoio dalle stanze dove
trafficavano i servi.⁸³

Calzatisi e vestitisi con un pratico amictus, dopo aver bevuto un bicchiere
d'acqua,⁸⁴ i romani erano pronti a dedicarsi ai loro affari. Quanto
all'igiene della persona non se ne preoccupavano al mattino poiché sapevano
che a questa avrebbero dedicato molto tempo alla fine del pomeriggio
recandosi al balneum pubblico o privato o alle terme pubbliche. La cura
della persona era completata affidandosi al tonsor, il barbiere, privato e
costoso per i più ricchi, o pubblico che nella sua bottega o all'aperto in
strada, tagliava capelli e sistemava barbe.

L'importanza di un potente era commisurata alla clientela che rumorosamente
lo svegliava ogni mattina per la salutatio matutina. Il dominus avrebbe
perso in reputazione se non avesse ascoltato le lagnanze o le richieste di
aiuto e non avesse risposto ai saluti⁸⁵ della folla che lo attendeva
dall'alba.

Una rigida procedura regolava questo rito quotidiano della clientela. Il
cliens poteva anche andare alla casa del patronus a piedi piuttosto che in
lettiga, ma obbligatoriamente doveva indossare la toga e non azzardarsi a
chiamarlo confidenzialmente per nome, ma semplicemente dominus, pena il
ritorno a casa a mani vuote. Il turno per ricevere l'elargizione non veniva
stabilito in base all'ordine di arrivo ma in base all'importanza sociale,
per cui i pretori sopravanzavano i tribuni, i cavalieri i liberi e questi a
loro volta i liberti.⁸⁶

Le donne non partecipavano a questa assistenza quotidiana né come patrone
né come clienti, salvo il caso di vedove che chiedevano per sé quanto il
patronus aveva fatto per il cliente ormai defunto oppure quando il cliente
si portava dietro a piedi o in lettiga le mogli malridotte e
presumibilmente malate per indurre il signore a più generose donazioni.⁸⁷

I romani dividevano normalmente la loro alimentazione in tre pasti
quotidiani che agli inizi erano chiamati jentaculum, cena, vesperna e
quando quest'ultima sparì, fu sostituita dal prandium. Raramente i romani
dedicavano molta attenzione ai primi due pasti che non erano mai molto
nutrienti e il più delle volte abolivano uno dei primi due.

Svaghi: circhi, teatri e anfiteatri

Fin dall'epoca di Romolo si celebravano giochi in onore del dio Conso
(Consualia) e corse di cavalli (Equirria), celebrati due volte all'anno nel
Campo Marzio. Tarquinio Prisco riorganizzò quelli che sarebbero stati i
ludi Romani o magni, facendoli diventare la festa più importante della
città, che cadeva attorno alla metà di settembre. I Ludi, più in generale,
erano un insieme di giochi gladiatorii, naumachie, spettacoli teatrali e
gare equestri, che si tenevano in particolari occasioni, religiose o
politiche, e che potevano avere carattere privato o pubblico. Divennero
essi stessi eventi religiosi, tanto da trovarli nel calendario romano
redatto nel IV secolo da Furio Dionisio Filocalo, calendario conosciuto con
il nome di Cronografo del 354.

Circhi e corse di carri

Molto probabilmente i Romani mutuarono l'usanza di organizzare corse dei
carri dagli Etruschi, che a loro volta l'avevano mutuata dai Greci. Secondo
una leggenda romana, il primo re di Roma, Romolo, si servì dello
stratagemma di organizzare una corsa di carri poco dopo la fondazione della
città per distrarre i Sabini. Mentre i Sabini si stavano godendo lo
spettacolo Romolo ed i suoi catturarono e rapirono le donne sabine.

Nell'antica Roma la principale struttura deputata ad ospitare le corse dei
carri era il Circo Massimo, situato nella valle tra il Palatino e
l'Aventino, che poteva ospitare fino a 250.000 spettatori. La costruzione
del Circo Massimo risale probabilmente all'epoca etrusca, ma venne
ricostruito attorno al 46 a.C. per ordine di Giulio Cesare, raggiungendo
una lunghezza di circa 600 metri con un'ampiezza di circa 225 metri.

Lo svolgimento della corsa era molto simile e quello delle corse greche e
la differenza principale era che in ogni giornata potevano tenersi dozzine
di corse, e le manifestazioni si protraevano talvolta per decine di giorni
consecutivamente. Una gara però si svolgeva sulla distanza di soli 7 giri
(ridotti a 5 da Domiziano in poi). La più famosa e migliore ricostruzione
di una corsa di carri romana, nonostante non sia in effetti storicamente
accurata sotto vari aspetti, si può ammirare nel film del 1959 Ben-Hur.

I posti a sedere al circo erano gratis per i poveri, che in epoca imperiale
avevano davvero poco altro da fare, dato che non venivano più coinvolti in
problemi politici o militari come avveniva invece in epoca repubblicana. I
ricchi invece pagavano per disporre di posti a sedere all'ombra da cui si
aveva una visuale migliore e, probabilmente, anche loro trascorrevano la
maggior parte del tempo scommettendo sull'esito delle corse. Il palazzo
dell'imperatore si trovava nei pressi del Circo Massimo e frequentemente
andava egli stesso ad assistere alle gare.

Anfiteatri (giochi gladiatorii e venationes)

L'anfiteatro è legato ai giochi gladiatori (combattimenti tra gladiatori
variamente armati) e alle venationes, ovvero spettacoli che comprendono
animali, sia in forma di caccia più o meno ritualizzata, sia in forma di
combattimento in cui uomini o animali vengono variamente penalizzati.
L'origine di questi giochi risale forse a giochi che si tenevano in
occasione dei funerali, ampiamente documentati nell'antichità. Nell'Italia
meridionale (in particolare presso i Sanniti) sono descritti combattimenti
anche cruenti in occasione delle cerimonie funebri.L'originario
collegamento con funzioni religiose si attenuò col passare del tempo.

Questi giochi godevano di una grande popolarità, e affluivano spettatori
sia dalle città vicine, sia dalla campagna. Il numero di posti disponibili
ci pare oggi modesto rispetto agli stadi moderni: l'anfiteatro più grande,
il Colosseo, poteva contenere fino a 40.000-50.000 spettatori.

Dopo la diffusione del Cristianesimo i giochi furono osteggiati dalle
autorità religiose per la loro disumanità. Già dal IV secolo alcuni
anfiteatri iniziarono ad essere demoliti (le pietre della summa cavea a
Milano furono impiegati per le fondazioni della basilica di San Lorenzo nel
IV-V secolo). La popolarità dei giochi durò nel tempo, eludendo sovente le
proibizioni emanate dalle autorità. Costantino li vietò fin dal 326; sembra
che a Costantinopoli l'interdizione fosse osservata, mentre nel 397 a Roma
sono ancora citate le scuole di gladiatori (i ludi). Costanzo II li impose
di nuovo, Valentiniano III decretò la fine dei giochi, anche se gli ultimi
che si tennero al Colosseo furono celebrati da un regnante barbarico
Teodorico nel VI secolo.

Naumachie

La prima naumachia conosciuta è quella organizzata da Giulio Cesare a Roma
nel 46 a.C. per il suo quadruplice trionfo. Dopo aver fatto scavare un
ampio bacino vicino al Tevere, nel Campo Marzio, capace di contenere vere
biremi, triremi e quadriremi, ingaggiò tra i prigionieri di guerra 2.000
combattenti e 4.000 rematori. Nel 2 a.C., per l'inaugurazione del tempio di
Marte Ultore (Marte Vendicatore), Augusto diede una naumachia che
riproduceva fedelmente quella di Cesare. Come ricorda egli stesso nelle Res
gestæ⁸⁸ , fece scavare sulla riva destra del Tevere, nel luogo denominato
"bosco dei cesari" (nemus Caesarum), un bacino dove s'affrontarono 3000
uomini, senza contare i rematori, su 30 vascelli con rostri, e molte unità
più piccole.

Claudio nel 52 diede una naumachia su un vasto specchio d'acqua naturale,
il lago del Fucino, per inaugurarne i lavori di prosciugamento. I
combattenti erano dei condannati a morte. Si sa in particolare da
Svetonio⁸⁹ che i naumachiarii (combattenti nella naumachia) prima della
battaglia salutavano l'imperatore con una frase divenuta famosa: Morituri
te salutant. Una tradizione erronea se n'è appropriata per farne una frase
rituale dei gladiatori all'imperatore, mentre in realtà viene attestata
solo in questa occasione.

Tuttavia, in rapporto ai combattimenti fra truppe, le naumachie avevano la
peculiarità di sviluppare dei temi storici o pseudo-storici: ogni flotta
che s'affrontava incarnava un popolo celebre per la sua potenza marittima
nella Grecia classica o l'Oriente ellenistico: Egizi e Fenici per la
naumachia di Cesare, Persiani ed Ateniesi per quella augustea, Siculi e
Rodii per quella di Claudio. Inoltre, abbisognava di mezzi considerevoli.
Questo fattore rendeva la naumachia uno spettacolo riservato ad occasioni
eccezionali, strettamente legato a celebrazioni dell'imperatore, sue
vittorie e suoi monumenti.

Teatri (commedie e drammi)

I primi teatri dell'antica Roma furono costruiti sull'esempio di quelli
greci, nella direzione dell'intrattenimento. Più tardi, alle prime
rappresentazioni tipicamente di stampo ellenistico, seguirono anche quelle
latine, spesso incluse nei giochi, accanto a combattimenti di gladiatori,
ma soprattutto, sin dalle origini collegate alle festività religiose.
Sappiamo, infatti, che nel 364 a.C., durante i ludi Romani fu introdotta
per la prima volta nel programma della festa una forma di teatro originale,
costituita da una successione di scenette farsesche, contrasti, parodie,
canti e danze, chiamati fescennina licentia. Durante i fescennini si
svolgevano canti travestimenti e danze buffonesche. Il genere, di
derivazione etrusca, non ebbe mai una vera e propria evoluzione teatrale,
ma contribuì alla nascita di una drammaturgia latina.

La provenienza di molti testi era di origine greca, in forma di traduzioni
letterali o rielaborazioni (vertere), mescolate ad alcuni elementi di
tradizione etrusca.⁹⁰ Era anche d'uso la contaminatio, consistente
nell'inserire in un testo principale scene di altre opere, adattandole al
contesto. Non di rado i testi erano censurati, impedendo riferimenti
diretti alla vita civile o politica, mentre era esaltato il gusto della
gestualità e della mimica. Il teatro era rivolto alla popolazione intera, e
l'ingresso era gratuito.

Nel mondo greco-italico si assiste alla fioritura di spettacoli teatrali
fin dal VI secolo a.C. nei quali prevale l'aspetto buffonesco. In Magna
Grecia e Sicilia dalla fine del V al III secolo a.C. si diffonde la farsa
fliacica, commedia popolare, in gran parte improvvisata in cui gli
attori-mimi erano provvisti di costumi e maschere caricaturali. Fissata in
forma letteraria da Rintone di Siracusa, tutto quello che ne è rimasto sono
le raffigurazioni su vasi, ritrovate nei pressi di Taranto, il cui studio
ha permesso solo una parziale ricostruzione del genere.

L'atellana, farsa popolaresca di origine osca, proveniente dalla città
campana di Atella, fu importata a Roma nel 391 a.C.: prevedeva maschere ed
era caratterizzata dall'improvvisazione degli attori su un canovaccio;
quattro erano i personaggi fissi dell'atellana: Maccus, Pappus, Bucco e
Dossennus.

Lo spirito farsesco dei fescennini e delle rappresentazioni di musica e
danza etrusche generò la prima forma drammaturgica latina di cui abbiamo
notizia: la satura. Questo genere consisteva in una rappresentazione
teatrale mista di danze, musica e recitazione.

Con Livio Andronico e Gneo Nevio, il teatro latino comincia ad acquisire
una fisionomia propria. Mentre Andronico rimane legato ai modelli della
commedia nuova greca, Nevio propone drammi di soggetto romano, più
originali nel linguaggio e ricchi di invenzioni nello stile, arrivando a
inserire in una sua commedia una satira rivolta a personaggi contemporanei
come Publio Cornelio Scipione, che gli valse il carcere: la satira
personale fu in seguito espressamente proibita dalla legge. Accanto alle
commedie d'ambientazione greca, cominciano ad affermarsi le commedie di
argomento romano. La commedia romana ha grande somiglianza con il genere
greco, con alcune innovazioni: l'eliminazione del coro (ripristinato in
epoche successive nelle diverse trascrizioni) e l'introduzione
dell'elemento musicale. La commedia 'greca' era chiamata fabula palliata
(così chiamata dal pallium, mantello di foggia ellenica indossato dagli
attori), mentre la commedia ambientata nell'attualità romana era detta
fabula togata (dalla "toga", mantello romano) oppure tabernaria.

Negli ultimi decenni della repubblica, si assiste a una grande crescita di
interesse verso il teatro, che ormai non coinvolge più solo gli strati
popolari, ma anche le classi medie e alte, e l'élite intellettuale.
Cicerone, appassionato frequentatore di teatri, ci documenta il sorgere di
nuove e più fastose strutture, e l'evolvere del pubblico romano verso un
più acuto senso critico, al punto di fischiare quegli attori che, nel
recitare in versi, avessero sbagliato la metrica. Accanto alle commedie, lo
spettatore latino comincia ad appassionarsi anche alle tragedie.

All'allargarsi della popolazione di Roma, e con l'espandersi dell'Impero,
la massa del popolo di Roma diventa sempre più eterogenea, e le esigenze
dello spettacolo romano cambiano. Commedia e tragedia decadono di
importanza, e la preferenza viene accordata a composizioni più accessibili
e vicine al gusto di tutti. Ritorna in voga l'atellana, le farse, le
oscenità e persino la satira politica.

Religione romana

La religione romana era l'insieme delle credenze e degli usi e costumi
religiosi della Civiltà romana. Fu un fenomeno complesso, di non facile
lettura sia per le variazioni che contraddistinsero la sua evoluzione
nell'arco di dodici secoli sia per il suo carattere composito, dovuto alla
confluenza di diversi sistemi religiosi (vedi sincretismo religioso) e alla
varietà delle pratiche cultuali.

Una delle peculiarità della religione dei romani è che essa è
inscindibilmente legata alla sfera civile, familiare e socio-politica. Il
culto verso gli dei era un dovere morale e civico ad un tempo, in quanto
solamente la pietas, vale a dire il rispetto per il sacro e l'adempimento
dei riti, poteva assicurare la pax deorum per il bene della città, della
famiglia e dell'individuo.

Altre due caratteristiche salienti della religione romana possono essere
individuate nel politeismo e nell'estrema tolleranza verso altre realtà
religiose. La ricchezza del pantheon romano è dovuta non solo al grande
numero di divinità, siano esse antropomorfe o concetti astratti, ma anche
al fatto che alcune figure divine fossero moltiplicate in relazione alle
funzioni loro attribuite, come nel caso di Giunone.

Una costante della religione romana fu anche la capacità di assimilazione
nei confronti di altre religioni. Contestualmente all'espansione
dell'Impero il pantheon romano si andò arricchendo grazie all'importazione
di divinità venerate dai popoli con i quali Roma entrava in contatto (vedi
seductio).

Secondo la tradizione, fu Numa Pompilio ad istituire i vari sacerdozi ed a
stabilire i riti e le cerimonie annuali. Tipica espressione dell'assunzione
del fenomeno religioso da parte della comunità è il calendario, risalente
alla fine del VI secolo a.C. ed organizzato in maniera da dividere l'anno
in giorni fasti e nefasti con l'indicazione delle varie feste e cerimonie
sacre.

La gestione dei riti religiosi era affidata ai vari collegi sacerdotali
dell'antica Roma, i quali costituivano l'ossatura della complessa
organizzazione religiosa romana. Al primo posto della gerarchia religiosa
troviamo il rex sacrorum, sacerdote al quale erano affidate le funzioni
religiose compiute un tempo.

La mitologia romana, ovvero le narrazioni mitologiche dell'antica Roma,
poteva essere suddivisa in tre periodi:

- Periodo repubblicano: più legata al culto e nata nei primi anni della
  storia di Roma, si distingueva nettamente dalla tradizione Greca ed
  Etrusca, soprattutto per quanto riguarda le modalità dei riti. Le figure
  dominanti del pantheon romano sono tuttavia analoghe a quelle di altri
  nell'ambito del Mediterraneo, in primis quelli greci, basti pensare alle
  corrispondenze Giove = Zeus, Giunone = Hera, Minerva = Pallade.
- Periodo imperiale classico: spesso molto letteraria, consiste di estese
  adozioni della Mitologia greca e Mitologia etrusca.
- Periodo tardo-imperiale: consiste nell'assunzione di molte divinità di
  origine orientale, tra le quali il Mitra persiano, ribattezzato Sol
  Invictus, un dio a cui mostrava devozione il mondo militaresco. Tra i
  fedeli del Sol Invictus prima di aderire al Cristianesimo c'è stato
  sicuramente l'imperatore Costantino.

Diritto

Il diritto romano rappresentava l'insieme delle norme che hanno costituito
l'ordinamento giuridico romano per circa tredici secoli, dalla data della
Fondazione di Roma (753 a.C.) fino alla fine dell'Impero di Giustiniano
(565 d.C.). Infatti, tre anni dopo la morte di Giustiniano l'Italia fu
invasa dai Longobardi: l'impero d'Occidente si dissolse definitivamente e
Bisanzio – formalmente imperiale e romana – si allontanò sempre più
dall'eredità dell'antica Roma e della sua civiltà (anche giuridica).

Il diritto si divideva in:

- ius Quiritium; il nome deriva da "Quirites", sinonimo di "Romani". Era
  costituito da un insieme di consuetudini ancestrali, non scritte,
  talmente remote che i Romani stessi non ne conoscevano l'origine.
  Riguardava gli ambiti di diritto di famiglia, matrimonio, patria potestas
  e proprietà privata, e non comprendeva le obbligazioni, che in età
  arcaica non esistevano. Costituisce il nucleo più arcaico del ius civile.
- ius civile, l'insieme delle norme che regolano i rapporti tra i cives
  romani, considerato nell'ottica romana come orgogliosa prerogativa dei
  cittadini di Roma. Di esso il giurista romano Papiniano dà la seguente
  definizione tramandataci dal Digesto giustinianeo:
- ius honorarium (o ius praetorium), che riguarda le situazioni di diritto
  o di fatto che, pur non trovando tutela nelle norme dello ius civile,
  sono state regolamentate dall'attività giurisdizionale dei magistrati
  dotati di iurisdictio. Lo stesso Papiniano, nel medesimo brano in cui
  definisce il ius civile, racchiude il concetto di ius honorarium, che
  egli chiama ius praetorium, nelle seguenti parole:
- Ius legitimum, il cui nome deriva da lex è il diritto prodotto in sede
  assembleare attraverso la votazione e approvazione di una legge
  comiziale; lo ius legitimum ha particolare vita in età repubblicana e
  fiorisce particolarmente con Augusto per poi scomparire dopo la sua morte
  e la trasformazione dello stato in impero; con il venir meno delle
  assemblee a favore del duopolio Senato-imperatore e del successivo
  monopolio imperiale del potere la lex perde il suo carattere di
  comizialità e viene ad identificarsi con la statuizione di norme da parte
  dell'imperatore stesso, nella forma della "costituzione imperiale". Da
  questo momento lo ius legitimum si estingue, confluendo nello ius civile.
  Durante la repubblica le principali assemblee produttrici di ius
  legitimum erano i comitia centuriata e i concilia plebis, in minore parte
  le altre assemblee.
- ius gentium, cioè tutti gli istituti che trovano tutela, oltre che
  nell'ordinamento statuale romano, anche presso altri popoli.

La periodizzazione più diffusa del diritto romano è quella che distingue 4
differenti stadi evolutivi:

- Periodo arcaico: dalla fondazione di Roma (753 a.C.) all'emanazione delle
  leges Liciniae-Sextiae (367 a.C.); storicamente, corrisponde al periodo
  monarchico;
- Periodo preclassico: dall'emanazione delle leges Liciniae-Sextiae fino
  all'avvento del principato (27 a.C.); storicamente corrisponde al periodo
  della Repubblica romana;
- Periodo classico: da Augusto (27 a.C.) fino all'avvento dell'imperatore
  Diocleziano (284);
- Periodo postclassico: dal regno di Diocleziano al regno di Giustiniano
  (568); storicamente comprende il periodo dell'Impero romano d'Occidente.

Esercito

L'esercito romano fu l'insieme delle forze militari terrestri e di mare che
servirono Roma antica, nella serie di campagne militari che
caratterizzarono la sua espansione, dall'epoca dei sette re, alla
Repubblica romana, all'epoca imperiale e fino al definitivo declino.

L'esercito era composto, a seconda dell'epoca storica analizzata, da varie
componenti: le legioni di cittadini romani; le truppe di alleati italici,
quelle federate ed ausiliarie di provinciali; la flotta ravennate, di
Miseno oltre a quelle fluviali; e le guarnigioni di Roma (guardia
pretoriana, le coorti urbane e quelle di vigili).

Ricordiamo poi che ci furono numerose importanti riforme militari nel corso
degli 11 secoli di storia militare romana. Tra queste ricordiamo le più
importanti (in ordine cronologico): quella augustea e quella costantiniana.

Man mano poi che la Repubblica prima e l'Impero poi, ampliarono i confini,
questi ultimi furono presidiati da un numero crescente di soldati e di
postazioni militari. Tre furono i principali settori strategici a
protezione dell'Impero romano:

- il primo e più importante, che decretò poi la caduta dell'Impero romano
  d'Occidente nel V secolo, fu il fronte settentrionale, a sua volta
  formato da:
  + il limes Britannicus, il più settentrionale dell'intero Impero, con i
    suoi due valli (vallo di Adriano e vallo Antonino);
  + il limes renano lungo il fiume Reno, che per quasi un ventennio
    comportò la penetrazione nella Germania Magna fino al fiume Elba;
  + il limes danubiano, il più importante dell'intero sistema difensivo
    imperiale, a protezione di tutte le province che dalla Rezia
    percorrevano i grande fiume, fino alla sua foce, con la Mesia
    inferiore.
  + il limes a nord del Danubio, comprendente le province daciche, la
    sarmatico e le coste settentrionali del Ponto Eusino (delle città
    greche di Tyras ed Olbia, del regno del Bosforo, tutte località
    presidiate dai tempi di Nerone con installazioni militari romane, fino
    all'arrivo dei Goti della prima metà del III secolo).
- il secondo per importanza, ovvero il limes orientale, a protezione dei
  confini est dell'Impero romano, era organizzato in quattro sub-settori:
  + il limes cappadocio e del Ponto Eusino creato a partire dall'imperatore
    Tiberio nel 17 con l'annessione della provincia romana di Cappadocia;
  + il limes armeno, spesso al centro di guerre tra Romani e Persiani per
    numerosi secoli;
  + il limes mesopotamico creato in modo discontinuo a partire dalle
    campagne partiche di Traiano degli anni 114-117;
  + il cosiddetto limes Arabicus che collegava l'Eufrate al Mar Rosso dopo
    circa 1.000 km, a sua volta diviso in due sub-limes, a difesa delle
    province di Siria, Arabia e Giudea/Palestina.
- il terzo per importanza, sebbene fosse il più lungo da difendere, era il
  limes africano a protezione dei confini meridionali. Era a sua volta
  diviso in due macro-settori:
  + il fronte occidentale, comprendente le province mauretane, la Numidia e
    l'Africa proconsolare;
  + il fronte orientale, formato dalle province della Cirenaica ed Egitto.

Economia

Età regia

All'inizio dell'età del ferro (IX secolo a.C.) l'economia dei popoli
dell'Italia centrale era basata quasi esclusivamente sui prodotti della
pastorizia e dell'agricoltura. Allevamento ed agricoltura rappresentarono
le attività economiche principali anche nel periodo arcaico o monarchico
(dall'VIII al VI secolo a.C.) della storia di Roma antica. Si trattava di
un'economia di sussistenza: la destinazione dei prodotti era, infatti,
l'autoconsumo familiare o tribale. Roma, tuttavia, si sviluppò grazie alla
sua posizione su un'area di frontiera, ovvero la via commerciale tra le
città etrusche e le colonie greche della Campania lungo la direttrice
nord-sud, e la "via del sale" (via Salaria) tra la foce del Tevere e le
comunità sabine e umbro-sabelliche dell'Appennino centrale lungo la
direttrice ovest-est.

Il Tevere costituiva nell'antichità la linea di demarcazione tra due aree
con caratteristiche diverse, quella etrusca a nord del fiume e quella delle
popolazioni latine a sud. Il sito dove nell'VIII secolo a.C. sorse Roma era
economicamente strategico in quanto punto di incontro di vie commerciali
che andavano in più direzioni. In particolare, fu il controllo dei traffici
legati a un prodotto importante come il sale, proveniente dalle saline alla
foce del Tevere, a costituire il primo impulso per lo sviluppo economico di
Roma: il sale passava, infatti, dalla città per essere trasportato verso
l'interno, nel territorio sabino, lungo il percorso della via Salaria, cioè
"via del sale".

Età repubblicana

Come in gran parte delle società del mondo classico, anche l'economia della
Repubblica romana (dal V al I secolo a.C.) era essenzialmente, se non
esclusivamente, basata sulla produzione e la distribuzione di prodotti
agricoli (gran parte della produzione era, tuttavia, rivolta
all'autoconsumo). La classe degli aristocratici (patrizi), che nell'epoca
presa in esame corrispondeva anche al ceto sociale più ricco, era
costituita prevalentemente dai grandi proprietari fondiari, che seguivano
personalmente la conduzione delle aziende agricole (ville rustiche). Solo
nella tarda età repubblicana cominciò ad affermarsi economicamente la
classe sociale degli equites, che traeva le proprie ricchezze non
dall'agricoltura, bensì dal commercio, dalle industrie e dalla finanza
(riscossione delle imposte e prestiti a interesse).

Monetazione romana

Quando dal baratto si passò a un primo sistema monetario, il valore
dell'unità monetaria, consistente in una certa quantità di rame o di bronzo
(aes rude), fu stabilito pari a quello di una pecora o di un bue. In
seguito l'aes rude fu sostituito dalla prima moneta di bronzo, l'aes grave
o asse librale (perché inizialmente era del peso di una libbra circa). Con
l'aprirsi di Roma al commercio estero (in particolare con la Magna Grecia),
nel III secolo a.C. comparvero le prime monete d'argento, coniate
inizialmente dall'alleata Cuma (che disponeva di una zecca), fino a quando
Roma stessa cominciò a battere moneta, producendo monete d'argento come il
(Denario e il Vittoriato) e d'oro come l'(Aureo), che andarono ad
affiancarsi a quelle di bronzo (Asse). Il (Sesterzio) durante la Repubblica
era una piccola moneta d'argento del valore di 1/4 del denario (dopo la
Riforma monetaria di Augusto designò invece una moneta di rame, o meglio in
ottone (oricalco)). Le monete più preziose venivano utilizzate per le
transazioni internazionali, quelle di minor valore, invece, per l'economia
domestica.

La coerenza dell'insieme era assicurata da cambi fissi: un Aureo = 25
Denari = 100 Sesterzi = 400 Assi. Lo Stato per tutta la durata della
Repubblica agì con prudenza e saggezza nella regolazione delle coniazioni
(quantità di monete emesse, loro peso e titolo).

Età imperiale

Nei primi due secoli dell'Impero romano lo sviluppo della sua economia si
era basato essenzialmente sulle conquiste militari, che avevano procurato
terre da distribuire ai legionari o ai ricchi senatori, merci da
commerciare e schiavi da sfruttare in lavori a costo zero.⁹¹ Per questo
motivo l'economia appariva prospera ("secolo d'oro"). In realtà restava in
una condizione di stagnazione, che divenne decadenza (declino della
produzione agricola e contrazione dei grandi flussi commerciali) con la
conclusione della fase delle grandi guerre di conquista (198 d.C.,
conquista di Ctesifonte, capitale dell'impero partico). L'Impero romano,
infatti, da un lato si dimostrò incapace di realizzare uno sviluppo
economico endogeno (non dipendente dalle conquiste) e dall'altro di ovviare
all'aumento dei costi della spesa pubblica (la vera radice della crisi fu
l'incremento del costo dell'esercito e della burocrazia) con un sistema
fiscale più efficiente che oppressivo. La grave crisi che ne conseguì ne
provocò gradualmente la decadenza, fino ad arrivare nel V secolo d.C. alla
caduta della parte occidentale ad opera di popolazioni germaniche⁹²

Nella prima età imperiale l'impulso fornito dalla forte urbanizzazione⁹³ e
la sicurezza delle linee di traffico favorirono l'espansione del commercio
terrestre e marittimo⁹⁴ :⁹⁵ ⁹⁶ a Roma, per esempio, si moltiplicarono le
botteghe, le aziende commerciali all'ingrosso e al dettaglio, i depositi, i
magazzini, le corporazioni di artigiani e trasportatori. I traffici
commerciali si spinsero fino alle coste del Baltico, in Arabia, India e
Cina per importare prodotti di lusso e di prestigio a prezzi astronomici
(al valore della merce andava infatti aggiunto il costo elevatissimo dei
trasporti e una lunga serie di dazi e pedaggi). Per quanto non paragonabile
con i concetti moderni, ci fu un costante legame di importazione tramite
carovaniere ed il commercio marittimo con le regioni orientali, in
particolare l'India e la penisola Arabica, da dove arrivavano incenso,
profumi, perle, gemme, spezie, sete, carni e pesci rari, frutta esotica,
ebano, unguenti. L'emorragia di monete in metallo prezioso per l'acquisto
dei prodotti di lusso finirà, però, per provocare nei secoli successivi
gravi conseguenze a livello di bilancio commerciale.⁹⁷ ⁹⁸

Aerarium militare e monetazione imperiale

Il gigantesco apparato imperiale comportava costi crescenti. Augusto aveva
diviso l'Impero in province senatorie i cui tributi finivano nell'erario
(l'antica cassa dello Stato), a sostenere le spese correnti di
quell'istituzione, ed in province imperiali, le cui entrare alimentavano il
fisco, la cassa privata dell'imperatore, cui toccavano gli oneri più
gravosi, rappresentati dall'esercito, dalla burocrazia e dalle sovvenzioni
alla plebe urbana (distribuzioni di frumento o denaro) per evitare rivolte.
Sotto i successori di Augusto si ingenerò confusione tra erario e fisco, a
tutto vantaggio di quest'ultimo. Inoltre, per l'esercito era prevista una
cassa apposita, l'erario militare, in cui si accantonavano i fondi per il
pagamento dell'indennità ai soldati congedati.⁹⁹ Il costo dell'esercito¹⁰⁰
fu aggravato inoltre dall'uso invalso da Claudio in poi di gratificare i
soldati con un donativo per assicurarsene la fedeltà al momento dell'ascesa
al trono e in situazioni delicate. Se aggiungiamo alle spese necessarie e
inevitabili gli sprechi nella gestione della corte, si capisce come lo
stato delle finanze fosse in genere alquanto precario. La decisione di
Augusto di consolidare l'Impero, assicurandogli confini naturalmente sicuri
e compattezza interna, invece che di estendere le frontiere, dipese anche
dal fatto che l'imperatore si era reso conto che le risorse erano limitate
e non in grado di sostenere eccessivi sforzi espansionistici.¹⁰¹ . I
successori, infatti, non si discostarono molto dalla linea augustea, a
parte Traiano che portò l'Impero alla sua massima estensione anche per
assicurarsi le miniere d'oro della Dacia ed il controllo delle vie
carovaniere dell'Oriente: il beneficio fu comunque solo momentaneo. Alla
lunga, la conclusione della politica espansionistica che fece mancare le
usuali risorse del bottino di guerra, la diminuzione della moneta
circolante (la produzione delle miniere era inferiore alla richiesta di
metalli preziosi), la scarsità e quindi l'aumento del prezzo di mercato
degli schiavi, resero le spese sempre più insostenibili, mentre la
pressione fiscale si rivelava inefficace. Lo Stato conosceva un solo mezzo
di intervento che non aumentava ulteriormente la pressione fiscale: la
svalutazione della moneta, tramite la riduzione di peso delle monete (il
primo ad operare in tal senso fu Nerone, al fine di poter meglio sostenere
la sua personale politica di prestigio e di grandi spese). La conseguenza,
evidente in tutta la sua drammaticità nel corso del Tardo Impero, sarà
un'inflazione galoppante.

Lingua

Il latino è una lingua indoeuropea appartenente al gruppo delle lingue
latino-falische¹⁰² . Veniva parlata a Roma e nel Lazio almeno dagli inizi
del I millennio a.C. Il latino acquistò grande importanza con l'espansione
dello stato romano e in quanto lingua ufficiale dell'impero si radicò in
gran parte dell'Europa e dell'Africa settentrionale.

Del latino arcaico (fino al III secolo a.C.) rimangono tracce in alcune
citazioni degli autori e soprattutto in iscrizioni, che insieme alla
comparazione con altre lingue affini consentono una ricostruzione di esso
assai parziale. Solo frammenti restano anche dei testi letterari più
antichi, quelli di Livio Andronico, Nevio e Ennio, tutti risalenti al III
secolo a.C., databili quindi circa cinque secoli dopo la mitologica
fondazione di Roma (secondo Varrone avvenuta nel 753 a.C.). L'unica
eccezione sono le commedie di Plauto, che costituiscono dunque la
principale fonte per lo studio della lingua arcaica. Col II secolo a.C. la
letteratura latina si sviluppò, e soprattutto con l'opera di Marco Porcio
Catone il Censore nacque una prosa letteraria latina. La lingua aveva però
ancora una certa rudezza, e non era priva di influssi dialettali.

Fu nel I secolo a.C., con l'estensione della cittadinanza romana agli
Italici e i cambiamenti sociali che ne derivarono, che a Roma sorse la
preoccupazione per la purezza della lingua. Anche sotto la spinta della
speculazione linguistica greca, si avviò un processo di regolarizzazione
della lingua. In questi tempi fiorirono letterati come Cicerone, che fu
oratore e filosofo, oltre che politico (fu console nel 63 a.C., l'anno
della congiura di Catilina); o come Catullo e i poetae novi, che
rivoluzionarono la lingua poetica. La scrittura non era ignota neppure a
'rudi' condottieri come Cesare, che fu ammiratissimo per il suo stile
terso, e di cui restano due opere ancora studiate e apprezzate: La guerra
gallica (Commentarii de bello Gallico) e La guerra civile (Commentarii de
bello civili).

I tempi erano ormai maturi perché la letteratura latina sfidasse quella
greca, che allora veniva considerata insuperabile. Nella generazione
successiva, sotto il principato di Augusto, fiorirono i maggiori poeti di
Roma: Orazio, che primeggiò nella satira e nella lirica, emulava i lirici
come Pindaro e Alceo, Virgilio, che si distinse nel genere bucolico, nella
poesia didascalica e nell'epica, rivaleggiava con Teocrito, Esiodo e
addirittura Omero; e poi ancora Ovidio, maestro del metro elegiaco, e Tito
Livio nella storiografia.

Cultura

Letteratura

La letteratura latina viene suddivisa diacronicamente nei seguenti
periodi¹⁰³ :

- periodo delle origini, dal 753 a.C., tradizionale datazione della
  fondazione di Roma, al 241 a.C., fine della prima guerra punica tra Roma
  e Cartagine;
- periodo arcaico, dal 241 a.C. al 78 a.C., morte di Lucio Cornelio Silla;
- periodo aureo, dal 78 a.C. al 14 d.C., morte di Gaio Giulio Cesare
  Ottaviano; tale periodo viene suddiviso a sua volta in:
  + periodo ciceroniano, dal 78 a.C. al 43 a.C., morte di Marco Tullio
    Cicerone;
  + periodo augusteo, dal 43 a.C. al 14 d.C.;
- periodo argenteo, dal 14 al 117 d.C., morte di Traiano;
- periodo della decadenza, dal 117 al 476 (caduta dell'Impero romano
  d'Occidente) o al 568 (discesa dei Longobardi in Italia).

Periodo arcaico (241-78 a.C.)

La cultura latina viene convenzionalmente divisa in due fasi principali:
una fase anteriore all'influenza greca, iniziata con la guerra tarantina
(272 a.C.), ed un'altra fase posteriore a questo evento.¹⁰⁴ La civiltà
romana, tuttavia, anche se posta in una zona marginale rispetto alla
penisola greca ed alle isole dell'Egeo, fu influenzata culturalmente dai
greci fin dalla sua nascita¹⁰⁵ : la civiltà greca, infatti, manteneva il
predominio culturale su gran parte della penisola italica e influenzò in
vari aspetti gli etruschi, popolazione italica che dominava politicamente
il centro della penisola¹⁰⁶ .

I primi cinque secoli della storia romana furono caratterizzati dalla
conquista dell'Italia centrale e meridionale, dalla creazione di
istituzioni politiche, religiose e giudiziarie¹⁰⁷ ma anche da una
produzione letteraria anonima e tramandata oralmente, con scopi pratici e
occasionali: per questo fu definita preletteraria. Questa produzione
consiste in forme poetiche abbozzate, senza alcun intento letterario,
scritte in un latino rozzo e primitivo; la loro importanza è dovuta
all'influenza che esercitarono sulla letteratura posteriore, specialmente
in determinati ambiti quali il teatro, l'oratoria e la storiografia.

Di questo periodo ricordiamo autori come: Livio Andronico, Gneo Nevio,
Quinto Ennio, Marco Porcio Catone, Cecilio Stazio, Marco Pacuvio, Lucio
Accio, Tito Maccio Plauto, Publio Terenzio Afro, Gaio Lucilio, Appio
Claudio Cieco, Quinto Fabio Pittore e Quinto Claudio Quadrigario.

Periodo aureo o classico (78 a.C.-14 d.C.)

Il periodo aureo, chiamato anche classico o di transizione (dalla
Repubblica all'Impero), dura dal 78 a.C. al 14 d.C. e viene suddiviso in
periodo ciceroniano (o età cesariana) e periodo augusteo. Fu un'epoca in
cui si presentarono grandi novità, sia in ambito civile che letterario: i
grandi modelli della letteratura e dell'arte greca, infatti, vennero
assimilati e rielaborati in modo tale da essere adeguati alla sensibilità
ed alla spiritualità del tempo: il contrasto tra vecchio e nuovo spesso si
notò anche nello spirito e nell'opera di uno stesso autore.

A questo periodo appartengono autori come: Lucrezio, Catullo, Cicerone,
Sallustio, lo stesso Cesare, Marco Terenzio Varrone, Dionigi di
Alicarnasso, Fedro, Gaio Giulio Igino, Orazio, Ovidio, Properzio, Strabone,
Tibullo, Tito Livio, Virgilio e Marco Vitruvio Pollione.

Periodo imperiale o argenteo (14-550)

La letteratura latina nei primi due secoli dell'Impero attraversò un
periodo di grande splendore, grazie anche al mecenatismo degli imperatori
(Augusto in primis) che finanziavano i letterati. Gli imperatori (in
particolare Augusto) volevano usare la letteratura come propaganda, come
mezzo per costruire il consenso. In cambio della protezione dei letterati,
gli imperatori volevano in cambio essere esaltati nei componimenti
encomiastici scritti da questi scrittori.

Il periodo argenteo va dal 14 (anno della morte di Augusto) al 550 (Corpus
Iuris Civilis di Giustiniano). In questo periodo i rapporti tra letterati e
imperatori non sempre furono ottimi. Basti pensare alla vita del filosofo
stoico Seneca che non ebbe mai buoni rapporti con gli Imperatori (Caligola
lo voleva uccidere, Claudio lo esiliò (e Seneca si vendicò prendendosi
gioco di lui nella satira Apokolokyntosis) e Nerone (che era stato pure suo
allievo) lo condannò a morte per aver congiurato contro di lui) oppure
all'età di Domiziano. L'Imperatore Domiziano perseguitò infatti letterati e
filosofi, che furono ben felici quando il tiranno morì e venne sostituito
dai buoni princeps Nerva (96-98) e Traiano (98-117), che restaurarono
l'antica libertas, ed esaltarono i due nuovi imperatori nei loro
componimenti condannando invece la tirannia di Domiziano (per esempio
Plinio il giovane nel Panegirico di Traiano e Tacito nella prefazione
dell'Agricola).

Uno dei primi esempi di letteratura encomiastica fu per esempio il celebre
poema epico di Publio Virgilio Marone l'Eneide. Esso, narrando la storia di
Enea dalla distruzione di Troia all'arrivo nel Lazio e all'uccisione di
Turno, celebra non solo le antiche e gloriose origini di Roma (saranno
infatti i discendenti di Enea a fondare l'urbe) ma anche la famiglia di
Augusto, la gens Iulia (il cui fondatore e nientemeno che Iulo (o Ascanio),
il figlio di Enea e nipote della dea Venere). Il poema di Virgilio ebbe un
successo incredibile, tanto che ancora oggi e uno dei poemi epici più noti
della storia. Altri esempi di letteratura encomiastica sono i panegirici,
cioè dei componimenti encomiastici che esaltavano degli Imperatori o altri
personaggi illustri. Uno dei panegirici più noti della letteratura latina è
il panegirico di Traiano scritto dal letterato Plinio il giovane.

Tuttavia i rapporti tra letterati e imperatori non sempre furono ottimi.
Basti pensare alla vita di Seneca che non ebbe mai buoni rapporti con gli
Imperatori (Caligola lo voleva uccidere, Claudio lo esiliò (e Seneca si
vendicò prendendosi gioco di lui nella satira Apokolokyntosis) e Nerone
(che era stato pure suo allievo) lo condannò a morte per aver congiurato
contro di lui) oppure all'età di Domiziano. L'Imperatore Domiziano
perseguitò infatti letterati e filosofi, che furono ben felici quando il
tiranno morì e venne sostituito dai buoni princeps Nerva (96-98) e Traiano
(98-117) ed esaltarono i due nuovi imperatori nei loro componimenti (per
esempio Plinio il giovane nel Panegirico e Tacito nella prefazione
dell'Agricola).

Mentre il teatro latino conobbe un periodo di decadenza (l'unico autore
teatrale di rilievo fu Seneca con le sue tragedie), altri generi (come la
satira e la storiografia latina) attraversavano un periodo di splendore. La
satira, genere che si prendeva gioco con il risum delle persone che si
comportavano male, attraversò un periodo di grande splendore con grandi
autori come Persio e Giovenale. Essi però, piuttosto che fare attacchi
personali (cosa alquanto rischiosa, in quanto le persone prese di mira,
essendo potenti, potevano vendicarsi), condannavano per lo più i vizi e non
le persone, con lo scopo pedagogico di far capire al lettore di non seguire
l'esempio delle persone viziate presenti nella satira.

Anche la storiografia conobbe grande successo con autori come Svetonio,
Tacito e Floro. La storiografia rientra in un certo senso nel genere
encomiastico nel senso che narrando le conquiste territoriali fatte dai
romani nei secoli e nei decenni precedenti in questo modo si esaltava la
grandezza di Roma. Ciò non significa però che gli storiografi latini non
critichino talvolta per il loro atteggiamento gli imperatori, soprattutto
gli imperatori tiranni. Gli storiografi latini spesso si ispiravano alle
opere di Sallustio, soprattutto per la selettività degli avvenimenti da
narrare.

La filosofia ebbe come suo maggiore esponente il filosofo stoico Seneca,
mentre l'oratoria attraversò un periodo di decadenza. Secondo l'oratore
Quintiliano (autore tra l'altro dell'Institutio oratoria, la formazione
dell'oratore) ciò era dovuto al fatto che non c'erano più buoni insegnanti
e che per riprendersi da questa decadenza bisognava ritornare a Cicerone,
da lui considerato il più grande oratore e in quanto tale il modello da
prendere ad esempio. Per Tacito invece la decadenza dell'Oratoria era
dovuta all'istituzione del principato. Infatti ciò che alimentava la
"fiamma" dell'oratoria erano le lotte politiche; ora che il potere era di
uno solo e non vi erano quindi più lotte politiche, l'oratoria
necessariamente è decaduta.

Un altro genere importante della letteratura di quei tempi è
l'epistolografia. Tra le epistole più celebri del periodo argenteo
ricordiamo quelle di Seneca e Plinio il giovane. Le epistole di Seneca
vennero scritte negli anni conclusivi della sua vita, quando, abbandonata
la vita politica, decise di dedicarsi alla vita contemplativa, ed erano
indirizzate a Lucilio, che, oltre a essere amico di Seneca, era anche
governatore della Sicilia. Seneca in queste epistole tenta di insegnare a
Lucilio come raggiungere la virtù, cosa che Seneca stesso, come afferma
proprio nelle epistole, non è ancora riuscito a raggiungere.

In questo periodo si diffuse pure il romanzo, che era un genere di origine
greca. Il primo autore di romanzi di rilievo fu Petronio, che forse era
l'arbitro dell'eleganza di Nerone. Egli scrisse il Satyricon, un romanzo
parodistico che narrava la storia d'amore pederasta tra Encolpio e Gitone
parodiando in questo modo i romanzi greci che narravano spesso di storie
d'amore. Altro autore di rilievo fu Apuleio, autore delle Metamorfosi, un
romanzo che narra la storia di un giovane che viene trasformato in asino e
per tornare normale doveva mangiare un particolare tipo di rose.

Alla fine del IV secolo, e per molti secoli a venire, Roma era ancora un
prestigioso punto di riferimento ideale non solo per l'Occidente, ma anche
per l'Oriente. Si ha quasi l'impressione che la sua perdita di importanza
politica, definitivamente sancita già in epoca tetrarchica, le avesse quasi
assicurato un ruolo di simbolo "sovranazionale" di Impero al tramonto.
Alcuni grandi uomini di cultura di origine greco-orientale sentirono questo
richiamo e scelsero il latino come lingua di comunicazione. È il caso dello
storico greco-siriano Ammiano Marcellino, che decise, dopo un lungo periodo
di militanza come ufficiale dell'esercito, di trasferirsi a Roma, dove morì
attorno all'anno 400. Nella Città Eterna scrisse il suo capolavoro Rerum
gestarum libri XXXI, pervenutoci purtroppo in forma incompleta.
Quest'opera, serena, imparziale, vibrante di profonda ammirazione per Roma
e la sua missione civilizzatrice, costituisce un documento di eccezionale
interesse, dato il delicato e tormentato momento storico preso in esame
(dal 354 al 378, anno della battaglia di Adrianopoli).

Anche l'ultimo grande poeta pagano, il greco-egizio Claudiano (nato nel 375
circa), adottò il latino nella maggior parte dei suoi componimenti (la sua
produzione in greco fu senz'altro meno significativa) decidendo di passare
gli ultimi anni della sua breve esistenza a Roma, dove si spense nel 404.
Spirito eclettico ed inquieto, trasse ispirazione, nella sua vasta
produzione tesa a esaltare Roma e il suo Impero, dai grandi classici latini
(Virgilio, Lucano, Ovidio ecc.) e greci (Omero e Callimaco). Fra i
letterati provenienti dalle province occidentali dell'Impero non possiamo
dimenticare il gallo-romano Claudio Rutilio Namaziano, che nel suo breve De
reditu (417 circa) rese un vibrante e commosso omaggio alla città di Roma
che egli era stato costretto a lasciare per tornare nella su terra di
origine, la Gallia.

L'ultimo grande retore che visse ed operò in questa parte dell'Impero fu il
patrizio romano Simmaco spentosi nel 402. Le sue Epistulae, Orationes e
Relationes ci forniscono una preziosa testimonianza dei profondi legami,
ancora esistenti all'epoca, fra l'aristocrazia romana ed una ancor viva
tradizione pagana. Quest'ultima, così ben rappresentata dalla vigorosa e
vibrante prosa di Simmaco, suscitò la violenta reazione del cristiano
Prudenzio che nel suo Contra Symmachum stigmatizzò i culti pagani del
tempo. Prudenzio è uno dei massimi poeti cristiani dell'antichità. Nato a
Calagurris in Spagna, nel 348, si spense attorno al 405, dopo un lungo e
travagliato pellegrinaggio fino a Roma. Oltre al già citato Contra
Symmachum, è autore di una serie di una serie componimenti poetici di
natura apologetica o di carattere teologico fra cui una Psychomachia
(Combattimento dell'anima), una Hamartigenia (Genesi del Peccato) ed un
Liber Cathemerinon (Inni da recitarsi giornalmente).

Nel III, IV e V secolo la letteratura latina declinò, non così il pensiero
giuridico, filosofico e teologico che diede i propri frutti più alti in
quel periodo. Ricordiamo fra i giuristi Ulpiano, Papiniano e Giulio Paolo
(inizi del III secolo) e, per ciò che riguarda la teologia e la filosofia,
i Padri della Chiesa San Girolamo, Sant'Ambrogio e Sant'Agostino, massima
espressione del pensiero cristiano del primo millennio dell'era volgare.
Agostino, avvicinatosi alla filosofia leggendo l'Ortensio di Cicerone e le
opere di Platone a dei neoplatonici, cercò di conciliare la classicità
pagana con il nuovo messaggio cristiano. Sviluppò negli anni maturi un
poderoso corpus dottrinario la cui influenza si è fatta sentire in età
medievale (Pietro Abelardo, Ruggero Bacone, Duns Scoto ecc.), moderna
(Martin Lutero, Giansenio, ecc.) e contemporanea (Soren Kierkegaard in
particolare). Il IV secolo è anche il secolo di Ammiano Marcellino, un siro
di madrelingua greca ma di espressione latina considerato il massimo
storico romano di età tardo-imperiale.

Arte

Dalle origini alla monarchia

Secondo la leggenda, la città di Roma venne fondata il 21 aprile nell'anno
753 a.C. Alle origini della città ebbe grande importanza il guado sul
Tevere, che costituì per molto tempo il confine tra Etruschi e Latini, nei
pressi dell'Isola Tiberina, e l'approdo fluviale dell'Emporium, tra
Palatino e Aventino.

Nell'età protostorica e regia non si può ancora parlare di arte "romana"
(cioè con caratteristiche proprie), ma solo di produzione artistica "a
Roma", dalle caratteristiche italiche, con notevoli influssi etruschi.

Presso l'emporio vicino all'attraversamento del fiume, il Foro Boario, è
stato scavato un tempio arcaico, nell'area di Sant'Omobono, risalente alla
fine del VII-metà del VI secolo a.C., con resti di età appenninica che
documentano una continuità di insediamento per tutta l'epoca regia.

Sotto Tarquinio Prisco viene edificato sul Campidoglio il tempio dedicato
alla triade capitolina, Giove, Giunone e Minerva, nella data tradizionale
del 509 a.C., la stessa in cui viene collocata la cacciata del re e
l'inizio delle liste dei magistrati. La data di fondazione del tempio
poteva anche essere stata verificata dagli storici romani successivi grazie
ai clavi i chiodi annuali infissi nella parete interna del tempio. I resti
del podio del tempio sono ancora parzialmente visibili sotto il Palazzo dei
Conservatori e nei sotterranei dei Musei Capitolini.

Le sculture in terracotta che lo adornavano, altra caratteristica dell'arte
etrusca, sono andate perdute ma non dovevano essere molto diverse dalla
scultura etrusca più famosa della stessa epoca, l'Apollo di Veio dello
scultore Vulca, anch'essa parte di una decorazione templare (il santuario
di Portonaccio a Veio). Anche la tipologia architettonica del tempio sul
Campidoglio è di tipo etrusco: un alto podio con doppio colonnato sul
davanti sul quale si aprono tre celle.

Tra le opere più imponenti della Roma arcaica ci furono la Cloaca Maxima,
che permise l'insediamento nella valle del Foro, e le Mura serviane, delle
quali restano vari tratti.

Bisogna attendere il periodo tra la fine del IV e l'inizio del III secolo
a.C. per trovare un'opera d'arte figurativa prodotta sicuramente a Roma: è
la nota Cista Ficoroni, contenitore in bronzo finemente cesellato col mito
degli Argonauti (dall'iscrizione "Novios Plautios med Romai fecid", "Novio
Plautio mi fece a Roma"). Ma la tipologia del contenitore è prenestina,
l'artefice di origina osco-campana (a giudicare dal nome), la decorazione a
bulino di matrice greca classica, con parti a rilievo inquadrabili
pienamente nella produzione medio-italica.

Età repubblicana

L'arte romana repubblicana è la produzione artistica che si svolse nei
territorio sotto il controllo di Roma durante il periodo della Repubblica
(convenzionalmente dal 509 a.C. al 27 a.C.).

Lo sviluppo militare, politico ed economico della Repubblica romana non
coincise con lo sviluppo di una civiltà artistica autonoma. Nel periodo
repubblicano si possono distinguere almeno tre momenti artistici: un primo
come continuazione della cultura arcaica, dove la produzione in città non
manifesta alcuna caratteristica stilistica propria; un secondo legato alla
conquista della Grecia ed all'arrivo di ingenti bottini di opere d'arte,
che mise in crisi la tradizionale tradizione artistica romana innescando un
tumultuoso dibattito; una terza fase a partire dall'età sillana quando
comparvero ineluttabilmente caratteri propri e specifici dell'arte romana.

Età augustea e giulio-claudia

L'arte augustea e della dinastia giulio-claudia (fino al 69) si sviluppò
verso un sereno "neoclassicismo", che rifletteva le mire politiche di
Augusto e della pax, finalizzato a costruire un'immagine solida e
idealizzata dell'impero. L'arte dell'età di Augusto è infatti
caratterizzata dalla raffinatezza, dall'eleganza, adeguata alla sobrietà ed
alla misura che Augusto aveva imposto a sé stesso e alla sua corte. Ciò
significò, come hanno messo in luce gli studi della seconda metà del XX
secolo, anche un'impronta accademica e un po' fredda, a causa della forte
idealizzazione delle opere d'arte.

Durante il principato di Augusto ebbe inizio una radicale trasformazione
urbanistica di Roma in senso monumentale. Anche nelle arti figurative si
recuperò, in particolare, la scultura greca del V secolo a.C. (Fidia,
Policleto...) della quale ci restano numerose opere, ma questo interesse
per il passato influenzò anche l'architettura, l'artigianato prezioso e
sicuramente (nonostante le esigue tracce), la pittura.

Opere emblematiche di quest'epoca sono l'Ara Pacis, l'Augusto di via
Labicana (con il principe come pontefice massimo) e l'Augusto loricato,
quest'ultimo rielaborato dal Doriforo di Policleto. L'uso di creare opere
nello stile greco classico va sotto il nome di neoatticismo.

Età flavia

In questo periodo, l'arte dei Flavi (arte flavia) si sviluppò superando la
pesante tutela dell'arte neoattica, che aveva appiattito le esperienze più
originalmente "romane" della tarda Repubblica favorendo un'imitazione
fredda e idealizzata dei modelli dell'arte greca classica.

Già all'epoca di Claudio e Nerone la scultura iniziò a muoversi in maniera
più indipendente dalla tutela della prestigiosa arte ateniese,
liberandosene quasi definitivamente sotto i Flavi. Non è stato ancora
completamente chiarito se l'arte flavia si mosse spinta da una nuova
ispirazione autonoma o se invece cambiò semplicemente modello, guardando ad
esperienze di altre città ellenistiche, come quelle dell'Asia Minore, anche
perché non è ancora sviluppato lo studio delle forme artistiche delle città
greche in epoca romana.

In scultura si manifestarono due tendenze di maggiore evidenza: l'utilizzo
di un chiaroscuro più sfumato nel bassorilievo e l'uso di collocare le
figure in uno spazio infinitamente aperto (rendimento spaziale,
circolazione dell'atmosfera attorno alle immagini, ecc.).

Da Traiano agli Antonini

L'arte traianea (indicativamente dal 98 al 117), sviluppò ulteriormente le
innovazioni dell'epoca flavia, arrivando a staccarsi definitivamente dal
solco ellenistico, fino a una produzione autonoma. I rilievi della Colonna
Traiana furono uno dei capolavori non solo della civiltà romana, ma
dell'arte antica in generale.¹⁰⁸ Con Traiano l'impero romano raggiunse la
sua massima espansione. Ciò significò una nuova condizione di benessere per
la società romana, che, sia a Roma che nelle province, permise l'affermarsi
di una vasta classe media, capace di esprimere le proprie esigenze e un
proprio gusto anche in campo architettonico-artistico.

L'arte adrianea (indicativamente dal 117 al 138), il classicismo greco,
ripreso da Augusto e superato all'epoca di Traiano, tornò nell'arte
ufficiale, ma con un nuovo spirito, più nostalgico, romantico,
intellettualmente raffinato. I fenomeni artistici dell'epoca di Adriano
furono per lo più circoscritti, nella loro peculiarità stilistica, ai
monumenti ufficiali o a quelli sorti nell'immediata influenza della corte
imperiale, a differenza dei periodi immediatamente precedenti (epoca flavia
e traianea), i quali interessarono invece più strati sociali e un
territorio più vasto, per via delle mutate condizioni di vita della
popolazione romana e provinciale. In questo periodo l'arte romana sviluppò
un recupero classicista, legato al gusto e agli interessi del solo sovrano,
uomo estremamente colto e raffinato, artista dilettante (pittore e
architetto), poeta, letterato, filelleno nel sentimento e nell'indirizzo
politico.

Con arte dei primi Antonini e arte nell'età di Commodo (cfr. dinastia degli
Antonini, indicativamente dal 138 al 192), la scultura monumentale romana
subì una svolta stilistica, che è stata definita "barocca": il marmo iniziò
ad essere lavorato sempre più col trapano corrente, creando solchi profondi
e rilievi pronunciati e creando un chiaroscuro molto pronunciato: inizia a
prevalere l'elemento coloristico su quello plastico, in un processo che fu
ulteriormente sviluppato nell'arte tardoantica. Inoltre con Commodo la
plasticità del rilievo si va dissolvendo a favore d'effetti ottici e
illusionistici, mentre si tende a una nuova disposizione delle masse e
viene accentuata l'espressività soprattutto nelle teste e nei movimenti.

III secolo

L'arte severiana della dinastia dei Severi (indicativamente dal 193 al
235), e quella successiva dell'anarchia militare (almeno fino a Gallieno,
mancando personalità in grado di dare un'impronta durevole all'arte
ufficiale romana ed accomunabile all'arte severiana), arrivarono a
comprendere così tutta la prima metà del III secolo. In questo periodo
l'arte romana iniziò il processo che portò alla rottura dell'arte
tardoantica, spartiacque tra arte antica e medievale. Alcune produzioni
artistiche ufficiali videro la comparsa evidente di elementi tratti
dall'arte plebea e provinciale, mentre in altri settori venne mantenuta in
vita più a lungo la forma tradizionale di derivazione ellenistica, come nel
ritratto, che proprio in questo periodo fiorì con capolavori di grande
spessore psicologico.

L'arte dioclezianea e della tetrarchia rappresentò la produzione artistica
all'epoca di Diocleziano e della sua tetrarchia (indicativamente dal 284 al
primo decennio del IV secolo, quando Costantino I prese il potere e
sconfisse i rivali ripristinando il sistema del sovrano unico). In questo
periodo permasero alcune tendenze classicheggianti dell'età di Gallieno,
come i rilievi attribuiti all'Arcus Novus del 294 con figure di Vittorie e
barbari (Firenze, giardino di Boboli). La vera novità fu la moltiplicazione
delle capitali imperiali,che furono, quindi, abbellite di importanti
monumenti, anche in una sorta di gara tra i vari imperatori. Diocleziano a
Nicomedia, in Bitinia, fece erigere senza dubbio edifici monumentali, ma
malauguratamente i loro resti sono insignificanti e non sono mai stati
studiati adeguatamente.

IV secolo

L'arte costantiniana, che si colloca nel IV secolo durante il dominio
dell'imperatore Costantino I (indicativamente dal312) al 337), rappresentò
l'affermazione dello stile plebeo nell'arte ufficiale anche prodotta da
Senato, soprattutto a partire dal fregio dell'Arco di Costantino. Ma
accanto allo stile "plebeo" sopravvive la corrente espressionistica del III
secolo (uso del trapano, accentuato chiaroscuro) e prende il via una
corrente classicismo aulico ispirata all'arte augustea, la cosiddetta
"rinascenza costantiniana".

L'arte teodosiana (indicativamente dal 379 al 450), sviluppò una corrente
classicheggiante, dai toni aulici e preordinati a una precisa etichetta che
dettava forme e contenuti, ancora più che nel precedente periodo dell'arte
costantiniana. Le reminiscenze ancora presenti durante il regno di
Anastasio I (491-518) sono considerate, forse erroneamente, uno stile
tardo-teodosiano.

L'arte paleocristiana designa, invece, la produzione artistica dei primi
secoli dell'era cristiana, compresa entro limiti di spazio e di tempo
convenzionali: le testimonianze più importanti risalgono in genere al
III-IV secolo, poi si inizia a parlare anche di arte dei singoli centri
artistici: arte bizantina, arte ravennate, ecc. L'arte paleocristiana
comunque si situa nell'orbita di Roma imperiale ed ha il suo momento di
massimo splendore fra i primi decenni del IV secolo e gli inizi del VI
secolo, fino al 604, anno della morte di papa Gregorio I, tanto che
l'ideale cristiano assunse, ai suoi inizi, le forme offerte dall'arte della
tarda antichità. Una specifica iconografia cristiana si sviluppò solo
gradualmente e in accordo col progredire della riflessione teologica.

Architettura

I Romani adottarono il linguaggio esteriore dell'architettura greca,
adattandolo ai propri scopi. La loro visione dello spazio era tuttavia
radicalmente diversa da quella propria dei Greci e le forme architettoniche
riflettono appieno queste differenze. La differenza principale è di
carattere politico-sociale: la struttura greca era formata da una
moltitudine di città-stato, spesso in conflitto tra loro; i Romani, invece,
conquistavano i territori e li soggiogavano con il loro potere, per questo
necessitavano di una serie di strutture pubbliche e di controllo (come le
efficientissime strade romane o gli acquedotti).

Epoca repubblicana

Al tempo di Silla le strutture lignee con rivestimento in terracotta di
matrice etrusca, o quelle in tufo stuccato lasciarono definitivamente il
passo agli edifici in travertino o in altre pietre calcaree, secondo forme
desunte dall'architettura ellenistica, ma adattate a un gusto più semplice
con forme più modeste. Già durante l'ellenismo si era arrivati a sollevare
gli elementi architettonici dalla mera funzione statica, permettendo un uso
decorativo che dava grande libertà agli architetti. Anche a Roma venne
ripresa questa libertà, applicando a forme che non esistevano nel mondo
ellenistico per funzione, tipo e tecnica muraria.

Al tempo di Ermodoro e delle guerre macedoniche erano sorti i primi edifici
in marmo a Roma, che non si distinguevano certo per grandiosità. Lucio
Licinio Crasso, parente del più famoso Marco Licinio Crasso, era stato poi
il primo a usare il marmo anche nella decorazione della propria abitazione
privata sul Palatino nel 100 a.C.

Dopo l'incendio dell'83 a.C. venne ricostruito in pietra il tempio di Giove
Capitolino, con colonne marmoree venute da Atene e con un nuovo simulacro
crisoelefantino di Giove, forse opera da Apollonio di Nestore. Risale al 78
a.C. la costruzione del Tabularium, quinta scenografica del Foro Romano che
lo metteva in comunicazione col Campidoglio e fungeva da archivio statale.
Vi si usarono semicolonne addossate sui pilastri dai quali partono gli
archi, schema usato anche nel santuario di Ercole Vincitore a Tivoli.

I templi romani sillani sopravvissuti sono piuttosto modesti (tempio di San
Nicola in Carcere, tempio B del Largo Argentina), mentre più importanti
testimonianze si hanno in quelle città che subirono meno trasformazioni in
seguito: Pompei, Terracina, Fondi, Cori, Tivoli e Palestrina.
Particolarmente significativo è il santuario della Fortuna Primigenia a
Palestrina, dove le strutture interne sono in opus incertum e le coperture
a volta ricavate tramite gittate di pietrisco e malta pozzolana: queste
tecniche campano-laziali definivano le strutture portanti della grande
massa architettonica, mentre le facciate erano decorate da strutture
architravate in stile ellenistico, che nascondevano il resto. Solo in un
secondo momento anche le tecniche costruttive romane ebbero una forma
stilistica che non richiedeva più la "maschera" esterna, permettendo uno
sviluppo autonomo e grandioso dell'architettura romana.

Soprattutto in architettura si iniziò a manifestare quell'atteggiamento
tipicamente utilitario dell'arte: le forme greche venivano interpretate
secondo gli scopi specifici degli edifici, arrivando a diventare un
semplice ornamento. Un'altra notevole differenza col mondo greco è nell'uso
delle pareti: per i Greci la parete isodoma era innanzitutto strutturale;
per i Romani, l'uso di mattoni e piccole pietre tenute insieme dalla malta
(secondo un espediente più rapido ed economico) rendeva la parete una mera
struttura per separare gli spazi. In questo sta una sostanziale differenza
tra architettura greca e romana: la prima era un'arte di ritmi scanditi (si
pensi alla disposizione canonica degli elementi architettonici sul piano
verticale del tempio greco), la seconda era arte degli spazi (spazi interni
ma anche spazi tra edifici, si pensi ai complessi dei fori nelle colonie
romane).

L'urbanistica greca, intesa come rapporti tra edifici, nacque solo in epoca
ellenistica (anteriormente gli edifici erano considerati come elementi a
sé, completamente indipendenti rispetto agli edifici circostanti). Ma per i
greci le relazioni tra edifici arrivavano a interessare le parti di un
complesso, come singole masse individuali, mentre per i romani esisteva
anche il problema della vera e propria collocazione organica degli edifici
nello spazio, come dimostra ad esempio il Foro di Pompei (100 a.C. circa),
tra i migliori esempi superstiti di piazza romana circondata da eleganti
portici e centrata prospetticamente sul tempio nel lato breve.

Al tempo di Cesare si ebbe la creazione del sontuoso Foro e tempio di
Venere Genitrice, ma fu solo col restauro del tempio di Apollo Sosiano nel
32 a.C. che Roma ebbe per la prima volta un edificio di culto all'altezza
dell'eleganza ellenistica.

Epoca imperiale

Con il principato di Augusto ebbe inizio una radicale trasformazione
urbanistica di Roma in senso monumentale. Nel periodo da Augusto ai Flavi
si nota un irrobustirsi di tutti quegli edifici privi dell'influenza del
tempio greco: archi trionfali, terme, anfiteatri, ecc. Nell'arco partico
del Foro Romano (20 a.C. circa) nacque una forma ancora embrionale
dell'arco a tre fornici. Risalgono a questo periodo i più spettacolari
edifici per spettacoli: il teatro di Marcello (11 a.C.), l'arena di Pola,
l'Arena di Verona, il teatro di Orange e poco dopo il Colosseo (inaugurato
da Tito nell'80 e poi completato da Vespasiano). Quest'epoca fu
fondamentale per lo sviluppo di tecniche nuove, che permisero ulteriori
sviluppi delle articolazioni spaziali. Lo stesso arco di Tito è impostato
secondo uno schema più pesante e compatto dei precedenti augustei, che si
allontana sempre di più dall'eleganza di matrice ellenistica. Ma fu
soprattutto con la diffusione delle cupole emisferiche (Domus Transitoria,
Domus Aurea e ninfeo di Domiziano a Albano Laziale) e la volta a crociera
(Colosseo), aiutata dall'uso di archi trasversali in laterizio che creano
le nervature e dall'uso di materiale leggero per le volte (anfore). Inoltre
venne perfezionata la tecnica della volta a botte, arrivando a poter
coprire aree di grandi dimensioni, come la vasta sala (33 metri di
diametro) del vestibolo domizianeo del Foro Romano.

Nella successiva epoca di Traiano, il suo principale architetto, Apollodoro
di Damasco, completò la serie dei Fori imperiali di Roma, con il vastissimo
Foro di Traiano, dalla pianta innovativa, priva di tempio all'estremità.
Ancora più originale fu la sistemazione del fianco del colle Quirinale con
i cosiddetti Mercati di Traiano, un complesso amministrativo e commerciale
che si componeva di sei livelli articolati organicamente in uffici,
botteghe e altro. La ricchezza ottenuta con le campagne militari vittoriose
permise il rafforzarsi di una classe media, che diede origine a una nuova
tipologia abitativa, con più abitazioni raggruppate in un unico edificio,
sempre più simili alle ricche case patrizie.

Il successore, l'imperatore Adriano, era appassionato di cultura
ellenistica. Fece edificare, prendendo parte alla progettazione, Villa
Adriana a Tivoli, grandioso complesso architettonico e paesaggistico le cui
architetture riprendono ecletticamente modelli orientali ed ellenistici.
Fece inoltre ricostruire il Pantheon di Roma, con la cupola perfettamente
emisferica appoggiata ad un cilindro di altezza pari al raggio e pronao
corinzio, uno degli edifici romani meglio conservati e il suo mausoleo, ora
Castel Sant'Angelo, al Vaticano. In scultura tipici della sua epoca sono i
ritratti di Antinoo, suo giovane amante morto in circostanze misteriose e
da lui divinizzato con un culto ufficiale per tutto l'Impero.

A partire dalla crisi del III secolo, in architettura si affermarono
costruzioni per scopi difensivi, come le mura aureliane o il Palazzo di
Diocleziano (293-305 circa) a Spalato, provvisto di solide fortificazioni.

Scultura

Già nei periodi imperiali la scultura romana era in continuo progresso: i
volti sono rappresentati con realismo al contrario dell'arte greca basata
soprattutto sul corpo. Ancora a differenza dell'arte greca classica la
scultura romana non rappresenta solo la bellezza ideale ma anche le virtù
morali.

Le prime sculture arcaiche erano in terracotta ed adornavano secondo una
caratteristica dell'arte etrusca gli antichi templi romani. Sono andate
perdute, ma non dovevano essere molto diverse dalla scultura etrusca più
famosa della stessa epoca, l'Apollo di Veio dello scultore Vulca, anch'essa
parte di una decorazione templare (il santuario di Portonaccio a Veio).
Anche la tipologia architettonica del tempio sul Campidoglio è di tipo
etrusco: un alto podio con doppio colonnato sul davanti sul quale si aprono
tre celle.

In epoca imperiale la scultura ebbe una grande produzione artistica,
improntata ad un classicismo finalizzato a costruire un'immagine solida e
idealizzata dell'impero. Si recuperò, in particolare, la scultura greca del
V secolo a.C., Fidia e Policleto, nella rappresentazione delle divinità e
dei personaggi illustri romani, fra cui emblematici sono alcuni ritratti di
Augusto come pontefice massimo e l'Augusto loricato, quest'ultimo
rielaborato dal Doriforo di Policleto. L'uso di creare opere nello stile
greco classico va sotto il nome di neoatticismo, ed è improntato a un
raffinato equilibrio, che però non è esente da una certa freddezza di
stampo "accademico", legata cioè alla riproduzione dell'arte greca classica
idealizzata e priva di slanci vitali. Solo durante la dinastia
giulio-claudia si ebbe un graduale attenuarsi dell'influenza neoattica
permettendo la ricomparsa di un certo colore e calore nella produzione
scultorea.

In epoca Flavia, non è ancora chiaro quanto fu determinante l'ispirazione
al mondo ellenistico per superare la parentesi neoattica. In ogni caso nei
rilievi nell'Arco di Tito (81 o 90 d.C.) si nota un maggiore addensamento
di figure e, soprattutto, una consapevole disposizione coerente dei
soggetti nello spazio, con la variazione dell'altezza dei rilievi (dalle
teste dei cavalli a tutto tondo alle teste e le lance sagomate sullo
sfondo), che crea l'illusione di uno spazio atmosferico reale.

Sotto Commodo si assistette a una svolta artistica, legata alla scultura.
Nelle opere ufficiali, dal punto di vista formale si ottenne una dimensione
spaziale pienamente compiuta, con figure ben collocate nello spazio tra le
quali sembra "circolare l'atmosfera" (come negli otto rilievi riciclati poi
nell'Arco di Costantino). Dal punto di vista del contenuto si assiste alla
comparsa di sfumature simbolico-religiosi nella figura del sovrano e alla
rappresentazione di fatti irrazionali. Questa tendenza è evidente nella
Colonna di Marco Aurelio che, sebbene ispirata a quella Traiana, presenta
molte novità: scene più affollate, figure più scavate, con un chiaroscuro
più netto e, soprattutto, la comparsa di elementi irrazionali (Miracolo
della pioggia, Miracolo del fulmine), prima avvisaglia di una società ormai
in cerca di evasione da una realtà difficile, che di lì a poco, durante il
successivo sfacelo economico e politico dell'impero, sarebbe sfociata
nell'irrazionalismo anti-classico.

Le sculture ufficiali, per quanto valide esteticamente, avevano sempre
intenti celebrativi, se non addirittura propagandistici, che in un certo
senso pesavano più dell'astratto interesse formale. Ciò non toglie che
l'arte romana fosse comunque un'arte "bella" e attenta alla qualità: la
celebrazione imponeva scelte estetiche curate, che si incanalavano nel
solco dell'ellenismo di matrice greca.

Senza considerare l'architettura e soffermandosi soprattutto sulla
scultura, appare chiaro che in questo settore dell'arte romana, la
creazione ex-novo, a parte alcune rare eccezioni (come la Colonna Traiana),
non esiste, o per lo meno si limita al livello più superficiale del
mestierante. Manca quasi sempre una cosciente ricerca dell'ideale estetico,
tipica della cultura greca. Anche il momento creativo che vide la nascita
di una vera e propria arte "romana", tra la metà del II secolo a.C. e il
secondo triumvirato, fu dovuto in massima parte alle ultime maestranze
greche e italiote, nutrite di ellenismo. Non a caso il fenomeno delle copie
ci è giunto in massima parte per la scultura.

Il rilievo storico

Il rilievo storico fu la prima vera e propria forma d'arte romana. Si
sviluppò nel tardo periodo repubblicano, nel I secolo a.C. e, come per il
ritratto romano, si formò dalla congiunzione del naturalismo ellenistico
nella sua forma oggettiva, con i rilievi dell'arte plebea, una corrente
legata sia alla mentalità civile e al rito religioso dei romani, e si ha
così il suo lo sviluppo.

Di questo stile i primi esempi che lo descrivono sono ben riassumibili nel
piccolo fregio trionfale del tempio di Apollo Sosiano, semplice ed
incisivo, riferito appunto al trionfo di Sosio del 34 a.C., ma forse di
esecuzione più tarda del 20-17 a.C., simile anche a quello successivo
dell'altare al centro dell'Ara Pacis. Per questo stile è buon uso ricordare
la formula ogni genere letterario per metro diverso, quindi ogni genere
corrisponde ad uno stile diverso, causa la sua equità strutturale nel
tempo.

Interessante è anche il fregio che doveva adornare un altare molto simile a
quello dell'Ara Pacis, trovato sotto al "Palazzo della Cancelleria" e ora
Musei Vaticani, la cosiddetta base dei Vicomagistri (30-50 d.C.): vi si
legge una processioni per un sacrificio, dove si vedono gli animali, gli
assistenti sacerdoti e i musicanti. Qui con lo scorcio delle trombe e la
posizione dei suonatori di dorso, si ha uno dei pochi esempi di dilatazione
spaziale: il fondo non esiste, è uno spazio libero, entro al quale le
figure si muovono.

Pittura

La pittura romana è una delle scuole pittoriche che meglio si sono
tramandate, nella generale rovina della pittura antica. I romani
assimilarono in larga parte dall'altissima civiltà pittorica greca,
imitandone i modelli e le tecniche e creando innumerevoli copie che, come è
successo per la scultura, spesso ci permettono di conoscere con una certa
approssimazione gli originali.

La straordinaria conoscenza della pittura romana è dovuta soprattutto alle
uniche condizioni di preservazione delle città vesuviane di Pompei,
Ercolano e Stabia, dove sono stati ritrovati enormi quantitativi di
pitture, soprattutto affreschi parietali. Le pitture pompeiane sono
databili tra il II secolo a.C. e la data dell'eruzione, il 79 d.C.

Un altro grande serbatoio di pitture romane sono i ritratti su tavola delle
mummie di Fayyum in Egitto, databili tra la fine del I secolo a.C. e la
metà del III secolo d.C.. Ma la stessa Roma ha preservato alcuni notevoli
esempi di pitture, spesso analoghe agli esemplari pompeiani ma più antiche,
confermando come i modelli venissero innanzitutto elaborati nella capitale
e da qui si diffondessero nelle province.

L'eredità della civiltà romana

Impero bizantino

Mentre l'Impero d'Occidente declinò durante il V secolo, il più ricco
Impero d'Oriente continuò ad esistere per oltre un millennio, con capitale
Costantinopoli. In quanto incentrato sulla città di Costantinopoli, gli
storici moderni lo chiamano «Impero bizantino», anche per distinguerlo
dall'Impero romano classico, incentrato sulla città di Roma. Tuttavia gli
Imperatori bizantini e i loro sudditi non si definirono mai tali ma
continuarono a fregiarsi del nome «Romani»¹⁰⁹ fino alla caduta dell'Impero,
quando ormai non avevano più nulla di romano, se non il nome, le
aspirazioni irrealizzabili di grandezza e l'eredità diretta dell'impero
romano. Il termine «bizantino» è molto più recente, e fu coniato da Du
Cange (1610-1688), quasi due secoli dopo la caduta dell'Impero (1453); il
termine venne poi reso popolare dagli storici illuministi, che
disprezzavano l'Impero.¹¹⁰

Dando per vera la data tradizionale della fondazione di Roma, lo stato
romano durò dal 753 a.C. al 1461, anno in cui cadde l'Impero di Trebisonda
(ultimo frammento dell'Impero bizantino che sfuggì alla conquista Ottomana
nel 1453), per un totale di 2.214 anni.

Impero carolingio e Sacro Romano Impero

Oltre all'Impero bizantino, unico e legittimo successore dell'Impero romano
dopo la caduta della sua parte occidentale, altre tre entità statuali ne
rivendicarono l'eredità. La prima fu il Sacro Romano Impero, inizialmente
un grande progetto di ricostituzione dell'impero in Occidente, che fu
fondato il giorno di Natale dell'800 allorché papa Leone III incoronò il re
dei Franchi Carlo Magno imperatore dei Romani. La seconda fu l'Impero
ottomano. Quando gli Ottomani infatti, che basarono il loro stato sul
modello bizantino, conquistarono Costantinopoli nel 1453, Maometto II
stabilì nella città la propria capitale e si proclamò Imperatore romano.
Maometto II compì anche un tentativo di impossessarsi dell'Italia in modo
da "riunificare l'impero", ma gli eserciti papali e napoletani fermarono
l'avanzata ottomana verso Roma a Otranto nel 1480. Il terzo a proclamarsi
erede dell'Impero dei Cesari fu l'Impero russo che, nel XVI secolo,
ribattezzò Mosca, centro del potere zarista, la "Terza Roma" (essendo
Costantinopoli considerata la seconda).

Nel natale 800 l'Imperatore dei Franchi Carlo Magno venne incoronato
Imperatore dei Romani dal Papa Leone III. In seguito Ottone I, nel X
secolo, trasformò una parte del vecchio impero carolingio nel Sacro Romano
Impero. I Sacri Romani Imperatori si consideravano, come i bizantini, i
successori dell'Impero romano, grazie all'incoronazione papale, anche se da
un punto di vista strettamente giuridico l'incoronazione non aveva basi nel
diritto di allora; i bizantini però erano allora governati dall'Imperatrice
Irene, illegittima agli occhi degli occidentali¹¹¹ , tale da giustificare
il "colpo di mano" e in ogni caso Bisanzio non aveva alcun mezzo militare,
né un reale interesse, per far valere le proprie ragioni.

Il Sacro Romano Impero conobbe il suo periodo di massimo splendore nell'XI
secolo quando, insieme al papato, era una delle due grandi potenze della
società medioevale. Già sotto Federico Barbarossa e le vittorie dei Comuni,
l'Impero prese la via del declino, perdendo il reale controllo del
territorio, soprattutto in Italia, a favore delle varie autonomie locali.
Comuni, signori e principati comunque continuarono a vedere l'Impero come
un sacro ente sovranazionale dal quale trarre legittimità formale del
proprio potere, come testimoniano i numerosi diplomi imperiali concessi a
caro prezzo. Dal punto di vista sostanziale l'Imperatore non aveva alcuna
autorità e la sua carica, se non ricoperta da individui di particolare
forza e determinazione, era puramente simbolica.

Nel 1648 con la Pace di Vestfalia i principi feudali divennero praticamente
indipendenti dall'Imperatore e il Sacro Romano Impero si ridusse in pratica
a semplice confederazione di Stati solo formalmente uniti, ma de facto
indipendenti. Esso continuò comunque a esistere formalmente fino al 1806,
quando l'imperatore francese Napoleone Bonaparte obbligò l'Imperatore
Francesco II a sciogliere il Sacro Romano Impero e a diventare Imperatore
d'Austria.

Chiesa cattolica

Anche la Chiesa cattolica preservò certi aspetti dell'Impero romano. Per
esempio la lingua Latina oppure le divisioni territoriali della chiesa
(Diocesi), che esistevano già nell'Impero romano. Non solo, la Chiesa
conservò alcuni aspetti della civiltà spirituale Romana e li diffuse¹¹² .

Note

[1] Rendina, 2007, 17.
[2] L'ipotesi venne formulata da alcuni antichi cronisti di lingua greca e
  riportata dallo storico Plutarco.
[3] L'ipotesi è una variante della leggenda troiana. Il nome avrebbe preso
  nome dai fondatori della città, anche se il vero fondatore fu solo uno
  dei due gemelli; cfr. Rendina, 2007, 17.
[4] Ipotesi formulata da Servio Mario Onorato: Roma avrebbe significato
  "città del fiume".
[5] Plutarco scrisse: "sulle rive dell'insenatura sorgeva un fico
  selvatico, che i Romani chiamavano ruminalis perché i gemelli vi furono
  allattati; oggi ancora i Romani chiamano Rumilia una dea che viene
  invocata durante l'allattamento dei bambini".
[6] I due colli sono paragonabili, nella forma, a due mammelle.
[7] In questo caso Roma avrebbe significato "città forte"; Plutarco
  scrisse: "[...] i Pelasgi, che, dopo aver visitato quasi tutte le terre
  abitabili e soggiogati quasi tutti i viventi, si fissarono dove sorge
  Roma, e per la propria forza in guerra diedero il nome alla città".
[8] Liverotti.
[9] L'ipotesi venne ritenuta possibile durante il Medioevo, ma, tranne un
  graffito pompeiano, non è documentata in nessun luogo.
[10] Plutarco, Vita di Romolo, 1, 1.
[11] Plutarco, Vita di Romolo, 1, 2-3.
[12] Plutarco, Vita di Romolo, 2, 1.
[13] Plutarco, Vita di Romolo, 2, 3.
[14] Gentilizio Rumelna attestato dall'iscrizione sull'architrave della
  tomba 35 della Necropoli del Crocifisso del Tufo, a Orvieto. Iscrizione
  databile al VI secolo a.C.: Mi Velthurus Rumelnas.
[15] Alessandro Doveri, Istituzioni di diritto romano, pagina 36 a pagina
  46.
[16] Pietro De Francisci, Sintesi storica del diritto romano, p.56.
[17] Coarelli, cit., pag. 10.
[18] ibidem.
[19] Gabba, 43-81.
[20] L'annessione della Grecia segnò l'arrivo a Roma di architetti quali
  Hermodoro di Salamina e scultori quali quelli della famiglia di Polykles.
[21] Gabba, 87-106.
[22] Gabba, 107-147.
[23] Gabba, 277-279.
[24] Roma raggiunse formalmente il Golfo Persico solo dal 115 al 117.
  Altrimenti, il confine orientale era rappresentato dall'Eufrate e dal
  deserto siriano.
[25] Gabba, 303-314.
[26] Gabba, 315-326.
[27] Gabba, 326-395.
[28] Gabba, 413-416.
[29] Gabba, 396-404.
[30] Gabba, 419-422.
[31] Gabba, 428-435.
[32] Gabba, 447-449.
[33] Gabba, 450-458.
[34] Grant, p.265; Chris Scarre, Chronicle of the roman emperors, New York
  1999, pp.197-198.
[35] Y.Le Bohec, Armi e guerrieri di Roma antica. Da Diocleziano alla
  caduta dell'impero, Roma 2008, p.33.
[36] I differenti "rami" di una gens, le famiglie (familiae), portavano un
  differente cognomen (o soprannome) per distinguerle. Cfr. Jean-Claude
  Fredouille, Dictionnaire de la civilisation romaine, Larousse, Parigi
  1986, p.118.
[37] Plutarco, Vita di Romolo, 20, 2.
[38] Plutarco, Vita di Romolo, 20, 3.
[39] Emilio Gabba, Esercito e società nella tarda Repubblica romana, p. 2.
[40] Dionigi d'Alicarnasso, Antiquitates Romanae, 4, 18, 1-3.
[41] Tito Livio, Ab Urbe condita libri, I, 42.
[42] Dionigi d'Alicarnasso, Antiquitates Romanae, 4, 19, 1-2.
[43] Gellio, Noctes Atticae, 10, 28, 1.
[44] Dionigi d'Alicarnasso, Antiquitates Romanae, 4, 16, 2-5.
[45] P. Connolly, Greece and Rome at war, p. 95.
[46] Tito Livio, Ab Urbe condita libri, I, 43.
[47] Dionigi d'Alicarnasso, Antiquitates Romanae 4, 17, 1-4.
[48] Dionigi di Alicarnasso, Antichità romane, IV, 18.
[49] Aulo Gellio, Noctes Atticae, XVI, 10, 10-11.
[50] Emilio Gabba, Esercito e società nella tarda Repubblica romana, p. 3.
[51] Festo, De verborum significatu, sex suffragia(452).Cicerone, De re
  pubblica, 2, 22, 39-40.
[52] Livio, Ab Urbe condita libri I, 43, 8-10.
[53] Tito Livio, Ab Urbe condita libri, I, 13.
[54] Dionigi di Alicarnasso, Antichità romane, II, 37, 2.
[55] Marco Tullio Cicerone, De Republica, II, 14.
[56] Carmine Ampolo, La nascita della città, vol.13, p.170.
[57] Carmine Ampolo, La nascita della città, vol.13, pp.170-171.
[58] Tito Livio, Ab Urbe condita libri, II, 21.
[59] Mario Attilio Levi, L'Italia nell'evo antico, p.175.L'Italia nell'evo
  antico - Mario Attilio Levi - Google Libri
[60] Famiano Nardini, Antonio Nibby, Ottavio Falconieri, Flaminio Vacca,
  Roma antica, p.120.
[61] J.Carcopino, La vita quotidiana a Roma all'apogeo dell'Impero (Bari
  1971), p.4: «Questa è la generazione [quella di Traiano e Adriano] di cui
  i documenti concorrono ad offrirci il ritratto più preciso...L'immenso
  materiale archeologico ci viene dal Foro Traiano, dalle rovine di Pompei
  e Ercolano (79 d.C.) e di Ostia che risalgono ai tempi dell'attuazione
  dei piani urbanistici dell'imperatore Adriano. A tutto ciò si aggiungono
  a nostra maggiore informazione le testimonianze vivide e pittoresche,
  precise...offerte in abbondanza dal romanzo di Petronio, dalle Selve di
  Stazio, degli Epigrammi di Marziale delle Lettere di Plinio il Giovane,
  delle Satire di Giovenale.»
[62] Il termine femminismo è desunto dall'opera di Ch.Favez, Un féministe
  romain: C. Musonius Rufus, in "Bull. Soc. Et. de Lettres de Lausanne",
  ott. 1933 pp.1-9
[63] GIOVENALE, VI, 243-247, 398-412, 434-456.
[64] GIOVENALE, VI, 282-284
[65] GIOVENALE, XI, 186-189.
[66] L'adtributio e la tabula clesiana, alpiantiche.unitn.it. URL
  consultato il 19-04-2008.
[67] E.Luttwak, La grande Strategia dell'Impero romano, Milano 1981, p. 37.
[68] E.Luttwak, La grande Strategia dell'Impero romano, Milano 1981, pp.
  40-41.
[69] E.Luttwak, La grande Strategia dell'Impero romano, Milano 1981, p. 42.
[70] Certo, ci furono delle eccezioni: di Publio Vedio Pollione, un
  cittadino di Roma, si dice che alimentasse le aragoste ed i pesci del suo
  acquario con i corpi dei suoi schiavi. Graziano, un imperatore romano del
  quarto secolo, promulgò invece una legge secondo la quale ogni schiavo
  che accusasse il suo padrone di un crimine doveva essere immediatamente
  bruciato vivo.
[71] Lucio Anneo Seneca, Epistola 47 ad Lucilium.
[72] Michel Mourre, Dictionnaire d'Histoire universelle, 2 vol., Éditions
  universitaires, Paris, 1968.
[73] Definizione del poeta latino Marco Anneo Lucano nella sua Pharsalia
[74] Michel H. Crawford, Roma nell'età repubblicana, Il Mulino, 1984
[75] Santo Mazzarino, L'impero romano, Tumminelli, 1956
[76] Scrive Giorgio Ruffolo: «Una delle caratteristiche più originali e
  felici del sistema politico romano era rappresentato dall'autonomia dei
  municipia: Roma aveva lasciato il governo delle città nelle mani delle
  élite cittadine riconoscendo e rispettando i loro più alti esponenti, i
  decurioni e le loro strutture e regole amministrative, così come aveva
  rispettato ed in molti casi recepito i loro dèi, le loro feste, i loro
  costumi. La libertà delle città era la base del consenso politico»
  (Ruffolo, p. 111).
[77] Paola Brandizzi Vittucci, Antium: Anzio e Nettuno in epoca romana,
  Roma, Bardi Editore, 2000.
[78] Colin M. Wells, L'impero romano, Il Mulino, 1984.
[79] Anche perché l'opera di urbanizzazione attraverso cui Roma affermò il
  proprio dominio ed il proprio prestigio sulle province fu intensissima
  nell'Occidente europeo (nella maggioranza dei casi i centri urbani, come
  quelli di Londra, Parigi, Vienna e Colonia, ebbero origine dalla
  fondazione di colonie o di accampamenti militari, con il tempo cresciuti
  su se stessi fino a trasformarsi in città), mentre l'Oriente era già
  notevolmente urbanizzato anche prima che arrivassero i Romani (cfr. in
  particolare P.-A. Février, Le province dell'Europa occidentale, in Storia
  di Roma, II.2, Einaudi, Torino 1991).
[80] Paolo Desideri, La romanizzazione dell'Impero, in Storia di Roma,
  II,2, Einaudi, Torino, 1991.
[81] Gabriella Poma, Le istituzioni politiche del mondo romano, Il Mulino,
  2002
[82] Marziale, XII, 57
[83] Plinio il giovane, EP., II, 17
[84] Marziale, XI, 103, 3-4
[85] Marziale, I, 49
[86] Giovenale, I, 75 e sgg.
[87] Giovenale, I, 117, 126
[88] Res gestae divi Augusti, 23
[89] Svetonio, De vita Caesarum, Claudii, 21, 1214.
[90] "Storia del teatro italiano", di Giovanni Antonucci,
  ediz.Newton&Compton, Roma, 1996, pag.67-68
[91] «Sistema agrario-mercantile a base schiavistica», con questa formula
  A. Schiavone definisce il sistema economico-sociale della prima età
  imperiale di Roma antica (Momigliano e Schiavone, Storia di Roma,
  Einaudi, 1988).
[92] Secondo A. Fusari il sistema economico dell'età imperiale era
  destinato alla stagnazione in quanto i due elementi che lo componevano,
  l'agricoltura ed il commercio, e la sua base energetica principale, gli
  schiavi, non erano integrati in un mercato unico come nell'economia
  capitalistica, e la sua alimentazione non derivava se non in minima parte
  dal surplus reinvestito nel mercato (accumulazione endogena promossa da
  fattori agenti all'interno del sistema), bensì dall'afflusso di risorse
  esterne (accumulazione esogena), frutto della rapina, delle guerre e
  dello sfruttamento delle province. Inoltre l'ordine equestre, che avrebbe
  potuto contrapporsi all'aristocrazia terriera e guerriera come classe
  sociale che basasse il proprio potere, la propria ricchezza e la propria
  identità di classe proprio sullo sviluppo di un sistema imprenditoriale
  mercantilistico ed industriale, non aspirò mai a sostituirsi
  all'aristocrazia nell'acquisizione del potere (come avrebbe fatto
  un'autentica classe borghese), bensì a farne parte, reinvestendo il
  "surplus commerciale" nell'acquisizione di una rendita fondiaria (A.
  Fusari, L'avventura umana, Seam, 2000).
[93] La civiltà imperiale fu essenzialmente una civiltà urbana. Nelle
  popolose città dell'Impero risiedevano i ceti privilegiati. Specie in
  Occidente la città era prima di tutto un centro amministrativo,
  attraverso il quale veniva esercitato il controllo e lo sfruttamento
  della regione agricola circostante, ma era anche il luogo dove veniva
  distribuita e consumata la ricchezza prodotta ed il centro di diffusione
  dei modelli di comportamento della società imperiale (E. Lo Cascio, Roma
  imperiale. Una metropoli antica, Carocci 2010).
[94] Da Narbona a Cartagine si impiegavano in media cinque giorni di
  navigazione, da Marsiglia ad Alessandria, invece, trenta (Ruffolo, p.
  130)
[95] Giorgio Ruffolo calcola in 4 miliardi di sesterzi (un quinto del Pil
  totale) il valore aggiunto complessivo del settore commerciale nel I
  secolo d.C. (Giorgio Ruffolo, Quando l'Italia era una superpotenza,
  Einaudi, 2004, p. 28).
[96] «Attraverso queste strade passava un traffico sempre crescente, non
  soltanto di truppe e funzionari, ma di commercianti, mercanzie e perfino
  di turisti. Lo scambio di merci fra le varie province si era sviluppato
  rapidamente, e presto raggiunse una scala senza precedenti nella storia».
  Grazie a un sistema altamente organizzato di trasporto e vendita, si
  muovevano liberamente da un angolo all'altro dell'Impero migliaia di
  tonnellate di prodotti: metalli estratti nelle regioni montagnose
  dell'Europa occidentale: stagno dalla Britannia, ferro dalla Spagna,
  piombo dalla Sardegna; pelli, panni e bestiame dai distretti pastorali
  della Britannia, della Spagna e dai mercati del Mar Nero; vino dalla
  Provenza, dall'Aquitania, dall'Italia, da Creta, dalla Numidia; olio
  dall'Africa e dalla Spagna; lardo dalla Lucania; miele dall'Attica;
  formaggio dalla Dalmazia; frutta secca, datteri e prugne dalla Siria;
  cavalli dalla Sicilia e dalla Numidia; legname, pece e cera dalla Russia
  meridionale e dal nord dell'Anatolia; marmo dai litorali egei, dall'Asia
  Minore, dall'Egitto, dai Pirenei e anche dal Mar di Marmara; e - il più
  importante di tutti - grano dai distretti dell'Africa del nord,
  dell'Egitto, della Sicilia, della Tessaglia e della valle del Danubio per
  i bisogni delle grandi città (H. St. L. B. Moss, The Birth of the Middle
  Ages, p.1).
[97] Plinio il Vecchio calcolava in 100 milioni di sesterzi la somma che
  ogni anno usciva dall'Impero per pagare le merci pregiate: era una cifra
  davvero enorme, corrispondente al gettito annuale di tutte le imposte
  indirette ed era pari a a 1/14 di tutte le entrate dell'Impero al tempo
  di Vespasiano (Plin. NH, XII, 84: minimaque computatione miliens centena
  milia sestertium annis omnibus India et Seres et paeninsula illa imperio
  nostro adimunt: tanti nobis deliciae et feminae constant. quota enim
  portio ex illis ad deos, quaeso, iam vel ad inferos pertinet?).
[98] Nessun aristocratico romano si sarebbe sognato di chiamar "consumi" le
  attività rivolte all'acquisto di prodotti di lusso o a generare piaceri.
  L'ideale della società aristocratica romana era l'otium, non il lavoro
  produttivo. Della riproducibilità delle risorse usate ci si occupava
  poco: c'erano gli schiavi e le legioni a provvedervi. Tanto meno ci si
  occupava della disuguaglianza della distribuzione delle risorse: la
  società romana, come tutte quelle antiche, era spietata e considerava
  naturale che alla concentrazione delle ricchezze in pochissime mani
  corrispondesse la povertà estrema dei consumi delle masse. Quel che
  contava non era tanto migliorare la produzione di risorse e distribuirle
  meglio, quanto piuttosto l'intensità dei piaceri che si potevano trarre
  dal loro sfruttamento (Giorgio Ruffolo, Quando l'Italia era una
  superpotenza, Einaudi, 2004, p. 64).
[99] Elio Lo Cascio, Le tecniche dell'amministrazione, in Storia di Roma,
  II.2, Einaudi, Torino, 1991, pp. 144-151.
[100] In età augustea il costo delle legioni era intorno alla metà della
  spesa pubblica totale, ma rappresentava solo il 2,5 per cento del Pil. In
  compenso erano enormi le ricchezze che grazie alle sue conquiste
  affluivano allo Stato e soprattutto ai privati: oro, tesori, terre, opere
  d'arte. Per molti anni il tributum del 5 per cento del reddito imponibile
  istituito da Augusto per finanziare la difesa dell'Impero poté essere
  abbuonato ai cittadini romani (G. Ruffolo, Quando l'Italia era una
  superpotenza, Einaudi, 2004, p. 51).
[101] Sulla strategia di conquista e consolidamento vd. Emilio Gabba,
  L'impero di Augusto, in Storia di Roma, II.2, Einaudi, Torino, 1991, pp.
  13-17
[102] Un tempo lingue latino-falische e lingue osco-umbre erano considerate
  parte di un unico gruppo linguistico indoeuropeo, quello detto delle
  lingue italiche; tale visione è stata tuttavia progressivamente
  abbandonata dall'indoeuropeistica, ormai da decenni concorde nel
  considerarli due rami indoeuropei distinti, sebbene avvicinati da
  fenomeni di convergenza a causa del lungo coesistere nella Penisola
  Italica.
[103] Ettore Paratore, 1962, 1.
[104] Ettore Paratore, 1962, 2.
[105] Ettore Paratore, 1962, 3.
[106] Ettore Paratore, 1962, 3-4.
[107] Gaetano De Bernardis-Andrea Sorci, 2006 I, 7-12.
[108] Ranuccio Bianchi Bandinelli, Archeologia e cultura, Editori Riuniti,
  1979.
[109] l'impero veniva chiamato dai Bizantini Romania, Basileia Romaion o
  Pragmata Romaion, che significa "Terra dei Romani", "Impero dei Romani";
  i Bizantini si consideravano ancora romani (romaioi, si pronuncia romei).
[110] Per esempio si potrebbe citare il Gibbon che nella sua opera Storia
  del declino e della caduta dell'Impero romano scrisse che la storia del
  tardo Impero romano d'Oriente è «una monotona vicenda di debolezze e
  miseria», uno dei giudizi «più falsi e di maggiore effetto mai espressi
  da uno storico attento» secondo J.B. Bury (Fonte: Gibbon, Declino e
  caduta dell'Impero romano, prefazione del curatore Saunders, pag. 18).
[111] Irene per impossessarsi del potere e regnare da sola uccise il figlio
  Costantino. Questo è il motivo per cui Irene era illegittima agli occhi
  degli occidentali. Ostrogorsky, Storia dell'Impero bizantino, pag.
  165-168
[112] Dal Libro conoscere per capire la storia 1. Edizione A.P.E Mursia

Bibliografia

Fonti primarie
- Ammiano Marcellino, Storie.
- Augusto, Res Gestae Divi Augusti.
- Aurelio Vittore, De Caesaribus (Testo in latino disponibile qui.
- Aurelio Vittore (attr.), De viris illustribus Urbis Romae (Testo in
  latino disponibile qui.
- Cassio Dione Cocceiano, Historia Romana, libri LXVI-LXVII. (Versione in
  inglese disponibile qui).
- Dionigi di Alicarnasso, Antichità romane. QUI versione in internet
- Erodiano, Storia dell'impero dopo Marco Aurelio.
- Eutropio, Breviarium historiae romanae (testo latino), I-X .
- Frontino, Strategemata (testo latino) .
- Giuseppe Flavio, Guerra giudaica. (Versione in inglese disponibile qui).
- Scriptores Historiae Augustae (testo latino) .
- Livio,
  + Ab Urbe condita libri (testo latino) ;
  + Periochae (testo latino) .
- Marziale, Epigrammi
- Orosio, Historiarum adversus paganos libri septem, libro 7 QUI.
- Plinio il Giovane,
  + Epistularum Libri Decem (testo latino) ;
  + Panegyricus (testo latino) .
- Plinio il Vecchio, Naturalis Historia (testo latino) .
- Plutarco, Vita di Romolo. QUI versione in internet.
- Strabone, Geografia (testo greco) (Γεωγραφικά). (Versione in inglese
  disponibile qui).
- Svetonio, De vita Caesarum libri VIII (testo latino), vite di Vespasiano,
  Tito e Domiziano.
- Tacito.
  + Annales (testo latino) (Versione in inglese disponibile qui);
  + Historiae (testo latino) (Versione in inglese disponibile qui)
  + De vita et moribus Iulii Agricolae (testo latino) ;
  + De origine et situ Germanorum (testo latino) .
- Varrone, De lingua Latina, V.
- Velleio Patercolo, Historiae Romanae.
- Zonara, Historiae Romanorum excerpta.
- Zosimo, Storia nuova, I.
Fonti epigrafiche
- L'Année épigraphique (AE)
- Corpus Inscriptionum Graecarum (CIG), Böckh A. e Niebhur B.G., 1825-1859
- Corpus Inscriptionum Latinarum (CIL), AAVV, 1863-...
Fonti storiografiche moderne
- A.A. V.V., La grande Roma dei Tarquini, Roma, L'Erma di Bretschneider,
  1990, ISBN 88-7062-684-9.
- Giovanni Brizzi, Storia di Roma. 1.Dalle origini ad Azio, Bologna,
  Pàtron, 1997.
- Brown, P., Società romana e impero tardo-antico, Laterza, Roma-Bari 1986.
- Bury, J.B., A History of the Roman Empire from its Foundation to the
  death of Marcus Aurelius, 1913
- Andrea Carandini, La nascita di Roma: dei, lari, eroi e uomini all'alba
  di una civiltà, Torino, 1998.
- Andrea Carandini, Roma il primo giorno, Roma-Bari, Laterza, 2007.
- Carro, D., Classica (ovvero "Le cose della Flotta") - Storia della Marina
  di Roma - Testimonianze dall'antichità, Rivista Marittima, Roma,
  1992-2003 (12 volumi)
- Cecconi, G.A., La città e l'impero, Carocci, Roma, 2011.
- Filippo Coarelli, Guida archeologica di Roma, Arnoldo Mondadori Editore,
  Milano 1984.
- Filippo Coarelli, I santuari, il fiume, gli empori, in Storia Einaudi dei
  Greci e dei Romani, vol.13, Milano 2008.
- De Bernardis Gaetano, Andrea Sorci, SPQR - volume 1 - Dalle origini alla
  crisi della Repubblica, Palermo, Palumbo Editore, 2006.
- De Bernardis Gaetano, Andrea Sorci, SPQR - volume 3 - Dai Giulio-Claudi
  alla fine dell'Impero, Palermo, Palumbo Editore, 2006, ISBN
  978-88-8020-609-5.
- Pietro De Francisci, Sintesi storica del diritto romano, Roma, Mario
  Bulzoni, 1968.
- Emilio Gabba, et al., Introduzione alla storia di Roma, Milano, LED,
  1999, ISBN 88-7916-113-X.
- Andrea Giardina, Roma Antica, Roma-Bari, Editori Laterza, 2008, ISBN
  978-88-420-7658-2.
- Giardina, A., L'uomo romano, Laterza, Roma-Bari, 2006.
- Edward Gibbon, Storia del declino e della caduta dell'Impero romano
  (1776-1788)
- Jacques, F. - Scheid, J., Roma e il suo impero. Istituzioni, economia,
  religione, Laterza, Laterza, Roma-Bari, 1992.
- Jones, A.H.M., Il tardo impero romano. 284-602 d.C., Milano 1973-1981.
- Le Bohec, Y., Armi e guerrieri di Roma antica. Da Diocleziano alla caduta
  dell'impero romano, Roma 2008, p. 274. ISBN 978-88-430-4677-5
- Lo Cascio, E., Roma imperiale. Una metropoli antica, Carocci, Roma, 2010
- Maria Antonietta Lozzi Bonaventura, Roma antica. Viaggio nel tempo alla
  scoperta della città eterna, Subiaco, Guide ITER, 2009, ISBN
  978-88-8177-143-1.
- Luttwak, E.N., La grande strategia dell'impero romano, Milano 1991.
- Mazzarino, S., L'impero romano, Laterza, Roma-Bari 1995.
- Theodor Mommsen, Storia di Roma antica, Firenze, Sansoni, 1972.
- Massimo Pallottino, Origini e storia primitiva di Roma, Milano, Rusconi,
  1993, ISBN 88-18-88033-0.
- Ettore Paratore, Storia della letteratura latina, 2ª ed., Firenze,
  Sansoni Editore, 1962.ISBN non esistente
- Renato Peroni, Comunità e insediamento in Italia fra età del bronzo e
  prima età del ferro, in Storia dei Greci e dei Romani, vol. 13, Einaudi
  2008.
- Giancarlo Pontiggia, Maria Cristina Grandi, Letteratura latina. Storia e
  testi, 1996, Milano, Principato, ISBN 978-88-416-2188-2.
- Quercioli, M., Le mura e le porte di Roma, Newton Compton, Roma, 1982.
- Rémondon, R., La crisi dell'impero romano, Milano 1975.
- Rostovtzev, M., Storia economica e sociale dell'Impero romano, Firenze
  1980.
- Benedetto Riposati, Storia della letteratura latina,
  Milano-Roma-Napoli-Città di Castello, Società Editrice Dante Alighieri,
  1965.ISBN non esistente
- Saltini Antonio, I semi della civiltà. Frumento, riso e mais nella storia
  delle società umane., Prefazione di Luigi Bernabò Brea, Bologna 1995
- Wacher, J. (a cura di), Il mondo di Roma imperiale, Roma-Bari 1989.
- Wheeler, M., La civiltà romana oltre i confini dell'impero, Torino 1963.

Altri progetti

- Wikimedia Commons contiene immagini o altri file su Roma antica

Collegamenti esterni

- Pagina principale del sito LacusCurtius
- Il sito di Roma victrix, roma-victrix.com.

Galli

Galli era il nome con cui i Romani indicavano i Celti che abitavano in
epoca antica la regione della Gallia, corrispondente grosso modo ai
territori attuali di Francia, Belgio, Svizzera, Paesi Bassi, Germania lungo
la riva occidentale del Reno e comprendente, in epoca repubblicana, anche
la maggior parte dell'Italia settentrionale a nord del fiume Esino
(denominata pure Gallia togata, Gallia cisalpina, o, in età cesariana,
citerior Provincia).

Nel corso del II secolo a.C. vennero definitivamente inglobati nello stato
romano sia i Galli dell'Italia settentrionale sia quelli di gran parte
dell'attuale Mezzogiorno francese. Politicamente disomogenei, frazionati in
varie tribù tra loro spesso in conflitto, i Galli restati ancora
indipendenti si sottomisero a Roma solo nel 51 a.C., a seguito di una serie
di campagne condotte da Giulio Cesare. Tali campagne, protrattesi per sette
anni, furono lunghe e sanguinose, costellate da episodi di eroismo da
entrambe le parti e contraddistinte dalla tenace resistenza opposta dai
Galli ai propri avversari, soprattutto quando, sotto la pressione della
minaccia romana, seppero trovare una guida riconosciuta nella figura di
Vercingetorige. Successivamente vennero ripartiti in varie province romane
e sottoposti a un intenso processo di latinizzazione.

Etnonimo

Il termine latino Galli origina dal termine greco Γαλάται (Galatai),
etnonimo attestato sin dal III secolo a.C. e che i Greci riferivano alle
tribù celtiche che invasero la Tracia nel 281 a.C. spingendosi con
incursioni fin nel cuore della Grecia. Per Gal è stata ipotizzata una
derivazione dalla radice celtica *gal- ("potere", "forza") o dalla radice
indoeuropea *kelH ("essere elevato")¹ . In entrambi i casi, trattandosi di
un attributo positivo, potrebbe essere stato un endoetnonimo, anche se
probabilmente riferito ad un singolo gruppo cui appartenevano le tribù
celtiche spintesi nella penisola Balcanica e nel centro della Turchia,
piuttosto che dell'intero popolo dei Celti² .

Il termine Celti (latino Celtae) con cui oggi indichiamo l'intero popolo
condividente la stessa origine etnica, culturale e lo stesso fondo
linguistico, deriva dal greco Κελτοί (Ecateo di Mileto e Erodoto³ ) o
Κέλται (Aristotele e Plutarco), che è il primo attestato etnonimo
riferentesi ai Celti nel momento in cui i Greci vi vennero a contatto alla
fondazione della colonia greca di Marsiglia. Probabilmente anche il termine
Celti era proprio di una singola tribù dell'area dell'odierna Francia
meridionale, poi applicato per estensione a tutte le genti affini⁴ .

Storia

Le origini

I Celti, probabilmente formatisi come popolo indoeuropeo a sé stante in
un'area dell'Europa centrale compresa tra le attuali Germania meridionale e
la Francia orientale, si espansero fino alle coste atlantiche dell'odierna
Francia e lungo il corso del Reno tra i secoli VIII e V a.C., nel corso
dell'Età del Ferro (culture di Hallstatt e di La Tène)⁶ . Più tardi, a
partire dal 400 a.C. circa, penetrarono nell'odierna Italia settentrionale.

IV-II secolo a.C.

L'insediamento nella Gallia cisalpina

A partire dall'inizio del IV secolo a.C., migrazioni di popolazioni
celtiche attraversarono a più riprese le Alpi e si installarono nella
Pianura Padana. Vennero così a contatto con i Liguri e i Veneti, popoli con
i quali si scontrarono e in parte assorbirono, e gli Etruschi che invece
vennero spinti al di là degli Appennini. Continuarono a premere verso Sud,
tanto che nel 388 a.C. la tribù dei Senoni attaccò Chiusi e poco più tardi,
guidati da Brenno (il nome Brennan, dio celtico della guerra, era assunto
dai condottieri galli durante le operazioni militari), saccheggiarono Roma
(nel 390 a.C.⁷ o, più probabilmente, nel 386 a.C.⁸ ). Nel 385 a.C. i Senoni
si installarono definitivamente nel Piceno settentrionale, colonizzandolo
interamente nel 322 a.C.⁹ .

In seguito i Galli cisalpini presero parte a varie iniziative militari
contro l'ascesa di Roma, dalle guerre sannitiche alle guerre puniche (un
forte contingente gallico era presente alla battaglia di Canne), prima di
essere assoggettati definitivamente con una serie di operazioni militari
condotte dai Romani nel III secolo a.C.

Il frazionamento della Gallia transalpina

I Galli stanziati al di là delle Alpi erano frazionati in numerose tribù;
Cesare attesta che al momento delle sue campagne si distinguevano due
fazioni, capeggiate rispettivamente dagli Edui e dai Sequani, presto
scalzati dai Remi¹⁰ .

La conquista romana

L'occupazione romana della Gallia cisalpina avvenne in seguito a una serie
di battaglie (Sentino, 295 a.C.; Talamone, 225 a.C.; Clastidium, 222 a.C.)
condotte contro le varie tribù che appoggiavano volta per volta i nemici di
Roma, dagli Italici ai Cartaginesi. Non è nota la data dell'istituzione
della provincia della Gallia cisalpina, sottoposta per tutto il II secolo
a.C. a un intenso processo di latinizzazione attraverso la creazione di
numerose colonie romane; probabilmente avvenne intorno al 90 a.C.

La conquista della Gallia meridionale iniziò attorno al 125 - 121 a.C. con
l'occupazione di tutta la fascia mediterranea fra le Alpi Liguri e
l'Hispania costituita successivamente in Provincia con capitale Narbona
(fondata nel 118 a.C.).

Il dominio romano sulla regione poté dirsi compiuto solo nel 58-51 a.C.
grazie alle campagne di Giulio Cesare, che sconfisse le tribù celtiche in
Gallia e nelle Isole britanniche e descrisse le sue esperienze nel De bello
Gallico (in italiano, Della guerra gallica o La guerra gallica). In questa
guerra Cesare si avvalse anche dell'alleanza di molte popolazioni della
Gallia, che ottenne in cambio di una serie di concessioni, successivamente
non avallate dal Senato romano; fra queste, l'estensione del diritto
latino. Al ritorno dalla guerra, Roma si rifiutò di onorare il patto, dato
che l'estensione del diritto latino ai Galli avrebbe comportato il
riconoscimento di uno status che li avrebbe quasi equiparati ai cittadini
romani. Qualche anno più tardi, fu lo stesso Giulio Cesare, uscito nel
frattempo vittorioso dalla guerra civile, che concesse la cittadinanza
romana e fece distribuire terre ai veterani galli che lo avevano seguito.
Fu sempre Cesare che decise di costituire la prima legione non italica
dell'esercito romano, la Legio V Alaudae o Legio Gallica, interamente
formata da guerrieri galli.

L'intera regione venne divisa in età augustea in province, che
originariamente erano quattro: la Gallia Narbonensis, la Gallia Aquitania,
la Gallia Belgica e la Gallia Lugdunensis la cui capitale era Lugdunum
(Lione).

La situazione della Gallia indipendente era caratterizzata soprattutto
dall'assenza di veri e propri centri cittadini, paragonabili a quelli del
mondo greco-romano, e dall'organizzazione per tribù, che impediva
necessariamente la formazione di una solida struttura statale. Ciò serve a
spiegare sia il successo ottenuto da Cesare con forze relativamente esigue,
sia l'esito diversissimo della dominazione romana in Occidente rispetto a
quella stabilita in Oriente. In Grecia ed in Asia Minore le legioni
dell'Urbe poterono imporsi, ma in definitiva la signoria di Roma fu, in
quei paesi di antica civiltà, poco più di una lunga parentesi; in Gallia
invece la romanizzazione ebbe effetti permanenti ed irreversibili.¹¹

Dopo essere stato sottoposto alla crescente pressione da parte delle tribù
germaniche a partire dalla metà del III secolo, il dominio romano in Gallia
iniziò comunque a crollare nel 406, quando un'orda di Vandali, Alani e
Suebi, attraversò il Reno, occupando gran parte della Gallia. Il potere
romano sulla regione ebbe definitivamente termine con la sconfitta del
governatore Siagrio da parte dei Franchi nel 486.

I Galli dopo la caduta dell'Impero romano

Nel VI secolo, l'ex Gallia continuava ad essere divisa in tre parti, come
già era stata descritta da Cesare. I Franchi occupavano la maggior parte
del territorio. Un regno visigoto venne fondato nella regione
sudoccidentale che sarebbe divenuta l'Aquitania, mentre nelle aree che
sarebbero divenute la Provenza e la Linguadoca una cultura gallo-romana
continuò fino all'epoca di Gregorio di Tours.

Società

La struttura sociale articolata in tre classi: i guerrieri, i liberi
(allevatori e agricoltori) e i sacerdoti, o druidi. Al di sotto di questi
membri veri e propri del popolo, pare esistessero anche schiavi¹² . Come
tutti gli antichi popoli indoeuropei (e, in particolare, quelli celtici dei
quali rappresentavano un ramo), si ripartivano in gruppi familiari; il
padre aveva diritto di vita e di morte sulla moglie e sulla prole e i figli
potevano presentarsi a lui solo nell'età di imbracciare le armi¹³ . I
funerali, sfarzosi, prevedevano la cremazione mediante pire, nelle quali
venivano gettati anche oggetti e animali cari dal defunto¹⁴ .

Le famiglie erano a loro volta raccolte in numerose tribù. A capo delle
tribù l'assemblea del popolo in armi eleggeva un re (rix in gallico, usato
come suffisso), mentre i rapporti tra le tribù erano tenuti principalmente
dai druidi.

La "plebe"

La base della piramide sociale era costituita da persone provviste di
diritti, almeno formalmente e inizialmente, ma che a causa del frequente
indebitamento si riducevano presto a una condizione servile, che Cesare
definisce "plebea"¹⁵ . Passati sotto servizio del ceto dominante, perdevano
ogni voce in capitolo nelle decisioni politiche, ridotti al rango di
schiavi.

I guerrieri

Il potere politico e - soprattutto - militare era appannaggio della classe
dei guerrieri, che mobilitava in massa nelle frequenti scaramucce che
opponevano tribù a tribù. Unica virtù riconosciuta da questo ceto è quella
militare¹⁶ . I Galli, pur essendo dei guerrieri coraggiosi, mancavano delle
qualità essenziali perché l'esercito potesse prevalere sulle armate romane:
la disciplina, l'organizzazione e l'unità di comando. In quest'ultimo caso
è raro il caso di Vercingetorige a cui fu affidato il comando supremo nel
corso dello scontro con i Romani durante la conquista della Gallia da parte
di Gaio Giulio Cesare. Gli eserciti gallici, di norma, non erano omogenei.
Al contrario, ognuna delle tribù che li componevano, si batteva prima di
tutto per i propri interessi. Erano, infatti, individualisti ed
indisciplinati, anche se dotati di un coraggio non comune, tanto da essere
riusciti in più occasioni a battere gli stessi Romani. La cavalleria era
considerata il reparto d'élite ed i suoi componenti portavano una cotta di
maglia di ferro o un'armatura in cuoio, oltre ad uno scudo di dimensioni
inferiori rispetto a quello della fanteria, che al contrario era molto
grandi e composti di assicelle di legno, vimini intrecciati e ricoperti di
cuoio. Erano inoltre armati, come la fanteria, di una lunga spada ed una
lancia. I cavalli erano dotati, inoltre, di ferri o di zoccoli mobili di
metallo, fissati con stringhe di cuoio.¹⁷ Alcuni fanti indossavano sul
petto piastre di ferro, mentre altri combattevano nudi. Le lunghe spade che
portavano erano ancorate a catene di ferro o bronzo, che pendevano lungo il
loro fianco destro, e le loro lance avevano delle punte di ferro della
lunghezza di un cubito e di poco meno di due palmi di larghezza, ed i loro
dardi avevano punte più lunghe delle spade degli altri popoli.¹⁸

I druidi

I sacerdoti, o druidi, erano incaricati delle funzioni religiose, dei
sacrifici - sia pubblici sia privati - e dell'interpretazione delle norme
religiose, secondo la dottrina elaborata in Britannia e appresa dai druidi
attraverso appositi viaggi di istruzione. Ricoprivano inoltre il ruolo di
insegnanti e di giudici ed erano fortemente legati tra loro,
indipendentemente dall'appartenenza alle varie tribù. Tali rapporti erano
cementati dagli annuali convegni druidici, ospitati dalla Foresta dei
Carnuti, ritenuta il centro della Gallia¹⁵ .

Esentati dai tributi e dal servizio militare, i druidi erano i depositari
della cultura tradizionale dei Galli, tramandata oralmente in forma
poetica, e dello studio degli astri e dei segni naturali¹⁹ .

Aspetto fisico

Descritti dalla fonti classiche come di costituzione fisica alta e robusta,
spesso con occhi, pelle e capelli chiari, i Galli indossavano tuniche dai
colori sgargianti e maniche e brache²⁰ .

Lo storico greco Diodoro Siculo li descrive così: «Eccedono di molto le
dimensioni comuni, il loro aspetto è terribile, sono alti di statura, con
una muscolatura guizzante sotto la pelle chiara. Hanno i capelli biondi di
natura e quando ciò non avviene se li schiariscono lavandoli in acqua di
gesso. Taluni si radono la barba, altri ostentano guance rase e baffi che
coprono l'intera bocca»²¹ .

Religione

I Galli erano politeisti, e adoravano un vasto pantheon di divinità legate
alla natura e alle virtù guerriere. Sacerdoti erano i druidi; essi non si
limitavano a essere il collegamento tra gli uomini e gli dei, ma erano
anche responsabili del calendario e guardiani del "sacro ordine naturale",
oltre che filosofi, scienziati, maestri, giudici e consiglieri del re. La
fede nella trasmigrazione delle anime si traduceva in un'attenuazione della
paura della morte, che a sua volta rafforzava il valore militare dei
guerrieri¹⁹ .

La forte religiosità dei Galli, testimoniata da Cesare, si manifestava
anche di fronte alle malattie e nelle guerre, quando i guerrieri facevano
voto della propria vita e si affidavano, per l'esecuzione del sacrificio,
ai druidi. A monte di questo atteggiamento era la credenza che soltanto un
sacrificio umano potesse placare l'ira degli dei. L'esecuzione del
sacrificio prevedeva, presso alcune tribù, la realizzazione di grandi
pupazzi di vimini, al cui interno venivano poste le vittime e quindi
incendiati; le persone ritenute più adatte a tale scopo erano i rei di
furto, rapina o altri crimini, ma in caso di necessità si ricorreva a
innocenti²² .

Nel pantheon gallico, Cesare testimonia il particolare culto attribuito al
dio che assimila al romano Mercurio, forse il dio celtico Lúg²³ . Era
l'inventore della arti, la guida nei viaggi e la divinità dei commerci.
Altre figure di rilievo tra gli dei gallici erano "Apollo" (Belanu, il
guaritore), "Marte" (Toutatis, il signore della guerra), "Giove" (Taranis,
il signore del tuono) e "Minerva" (Belisama, l'iniziatrice delle arti)²⁴ .

Diritto

Il diritto matrimoniale gallico prevedeva un patrimonio comune tra gli
sposi, determinato dalla somma della dote della moglie e di un equivalente
esatto in denaro portato dal marito. Il patrimonio veniva amministrato
congiuntamente; in caso di vedovanza, l'intero ammontare, incluse le
rendite maturate, spettava al coniuge superstite¹⁴ .

La giustizia veniva amministrata dai druidi, che avevano piena
discrezionalità sulla segretezza delle sentenze²⁵ .

Economia

Accanto alla tradizionale attività venatoria, resa possibile dalle estese
foreste delle regioni che abitavano, i Galli praticavano sia l'allevamento
che l'agricoltura. Le attestate presenze greche e fenicie sulle coste del
Golfo del Leone e quelle etrusche, italiche e latine nella Pianura Padana
confermano inoltre l'esistenza di una rete di scambi commerciali tra i
Galli e altri popoli mediterranei. Tra le attività manifatturiere, sono
pervenute testimonianze di una raffinata oreficeria.

Lingua

I Galli parlavano una lingua celtica continentale, il gallico, frazionata
in vari dialetti (tra i quali il Leponzio, parlato in Gallia cisalpina,
l'odierna Italia settentrionale). La lingua è nota grazie ad alcune
centinaia di iscrizioni su pietra e su vasi di ceramica e altri manufatti;
le più antiche sono in alfabeto greco (costa meridionale dell'odierna
Francia) e in alfabeto italico (Gallia cisalpina), mentre a partire dal II
secolo a.C. inizia a prendere il sopravvento l'alfabeto latino.

Cultura

Letteratura

I Galli possedevano una peculiare tradizione poetica, affidata alla memoria
dei druidi. Ritenendo infatti illecita la trascrizione di questa sapienza,
e volendone preservare la segretezza, la tramandavano esclusivamente per
via orale, dedicando a questo compito molti anni di studio e l'impiego di
mnemotecniche. L'uso della scrittura - in alfabeto greco fino a Cesare, in
quello latino dopo la conquista romana - era riservato alle funzioni
pratiche¹⁹ .

Arte

Architettura

Gli insediamenti abitativi sorgevano generalmente sopra sommità di facile
difesa. In gallico erano chiamati dunon. Si trattava di fortezze di
collina, secondo uno schema tipicamente indoeuropeo, che Cesare chiamava
oppidum; le mura erano costruite con la tecnica del murus gallicus.

Oreficeria

L'arte orafa gallica raggiunse elevati livelli qualitativi, come
testimoniano per esempio i pregiati collari o bracciali propiziatori (i
torque).

I Galli nella cultura moderna

Una rappresentazione vivida ed efficace, anche se storicamente poco
attendibile, dei Galli è stata realizzata da René Goscinny e Albert Uderzo
nelle loro avventure a fumetti dedicate ad Asterix il gallico

Note

[1] Pierluigi Cuzzolin, Le lingue celtiche, p. 256.
[2] Villar, op. cit., p. 443.
[3] Erodoto, Storie, II, 33, 3.
[4] Francisco Villar, Gli Indoeuropei e le origini dell'Europa, p. 443.
[5] Villar, op. cit., p. 446.
[6] Villar, op. cit., pp. 443-444.
[7] Polibio, Le Storie, II, 18, 2; Tito Livio, Ab Urbe condita, V, 35-55;
  Diodoro Siculo, Bibliotheca historica, XIV, 113-117; Plutarco, Vite
  Parallele, Vita di Furio Camillo, 15, 32.
[8] Marta Sordi, Sulla cronologia liviana del IV secolo, in Scritti di
  storia romana, cap. IX, pp. 107-116.
[9] Polibio (in Storie, II, 17, 7; II, 19, 10-12; II, 20, 1; II, 21, 7)
  riferisce anche di un trattato di pace dei Senoni con Roma.
[10] Cesare, De bello Gallico, VI, 12.
[11] Augusto Camera Renato Fabietti "Elementi di storia antica volume 2",
  pp 217, 218.
[12] Villar, cit., pp. 448-449.
[13] Cesare, De bello Gallico, VI, 18-19.
[14] Cesare, De bello Gallico, VI, 19.
[15] Cesare, De bello Gallico, VI, 13.
[16] Cesare, De bello Gallico, VI, 15.
[17] Erik Abranson e Jean-Paul Colbus, La vita dei legionari ai tempi della
  guerra di Gallia, Milano, 1979, pp. 34-35.
[18] Diodoro Siculo, Bibliotheca historica, II.
[19] Cesare, De bello Gallico, VI, 14.
[20] Villar, op. cit., pp. 448-449.
[21] Diodoro Siculo, Bibliotheca historica, V, 28-30
[22] Cesare, De bello Gallico, VI, 16.
[23] Cesare, De bello Gallico, VI, 17.
[24] Cesare, De bello Gallico, VI, 17.
[25] Cesare, De bello Gallico, VI, 20.

Bibliografia

Fonti primarie

- Gaio Giulio Cesare, De bello Gallico
- Polibio, Storie
- Strabone, Geografia, libri III (Iberia), IV (Gallia), V (Gallia
  Cisalpina)
- Cornelio Tacito, Germania

Letteratura storiografica

- Peter Berresford Ellis, L'impero dei Celti, Casale Monferrato, Piemme,
  1998, ISBN 88-384-4008-5.
- (EN) Maureen Carroll, Romans, Celts & Germans: the german provinces of
  Rome, Charleston, 2001, ISBN 0-7524-1912-9.
- Venceslas Kruta, Valerio Massimo Manfredi, I Celti d'Italia, Milano,
  Mondadori, 2000, ISBN 88-04-43640-9.
- Venceslas Kruta, I Celti, Milano, 2007, ISBN 978-88-95363-15-8.
- André Piganiol, Le conquiste dei Romani, Milano, Net, 2002, ISBN
  88-04-32321-3.
- Marta Sordi, Scritti di storia romana, Milano, Vita e Pensiero, 2002,
  ISBN 88-343-0734-8. Cfr. La simpolitia presso i Galli (cap. III); Sulla
  cronologia liviana del IV secolo (cap. IX); Ancora sulla storia romana
  del IV secolo a.C.
- Francisco Villar, Gli Indoeuropei e le origini dell'Europa, Bologna, Il
  Mulino, 1997, ISBN 88-15-05708-0.
- Peter Wilcox; Angus McBride. Gallic e British Celts, in Rome's Enemies
  vol. II, Oxford, 1985. ISBN 9780850456066

Voci correlate

Contesto storico generale

- Celti
  + Lista di tribù celtiche
- Gallia

Rapporti con Roma

- Alleanze tra i Galli e Siracusa
- Conquista della Gallia
- Gallia Aquitania
- Gallia Belgica
- Gallia Cisalpina
- Gallia Lugdunense
- Gallia Transalpina

Altri progetti

- Wikisource contiene il testo Commentarii de bello Gallico
- Wikiquote contiene citazioni sui Galli
- Wikimedia Commons contiene immagini o altri file sui Galli

Indoeuropei

Con il termine Indoeuropei (o Proto-Indoeuropei) si indica un insieme di
popolazioni preistoriche accomunate dall'uso linguistico del
proto-indoeuropeo, che avrebbe popolato originariamente una regione
geografica comune.

Tali popolazioni si sarebbero poi diffuse, con ondate migratorie protratte
nel tempo, in gran parte dell'Eurasia occidentale, a causa di dinamiche
complesse di diffusione, legate a linee di transumanza e commercio
preistoriche, e a dinamiche di sovrapposizione militare a partire da azioni
"opportunistiche", nate forse da instabilità di carattere demografico, la
cui eredità è ancora visibile nelle lingue indoeuropee.

Gli indoeuropei

L'origine della teoria: la lingua comune

La teoria dell'esistenza di una proto-popolazione nasce da studi
linguistici e precisamente dalla linguistica comparativa, la quale ha
mostrato come si possano identificare in popolazioni tra loro distanti,
anche geograficamente, forti caratteristiche comuni, non solo nel lessico,
ma anche nella morfologia linguistica, nella grammatica e addirittura nella
cultura.

Come hanno sottolineato studiosi come Georges Dumézil ed Émile Benveniste
ci sono forti parentele linguistiche, testimoniate dai numerosi vocaboli
aventi l'etimo in comune e che investono diverse aree d'interesse (la
religione, le istituzioni, la famiglia, l'agricoltura, ecc.)¹ , nonché
l'ideologia tripartita, ossia la suddivisione della realtà esistente
all'interno di tre funzioni specifiche (sacrale, guerriera, produttiva) la
quale si ritrova, consapevolmente come tale, soltanto presso i popoli di
stirpe indoeuropea.² ³

Questi studi si basano su analisi linguistiche ed antropologiche, che
pervengono ad una proto-cultura, una proto-popolazione e una proto-lingua¹
.

Il problema della Urheimat

Sebbene gli studiosi abbiano ricostruito la storia dell'unità linguistica
indoeuropea (Ursprache), rimane ancora il problema di comprendere la patria
di provenienza (Urheimat) di questa ondata migratoria ed i motivi che
l'avrebbero provocata.

La ricerca dell'Urheimat, vale a dire la patria originaria o dimora nativa
del popolo (o meglio, del gruppo di tribù affini) che parlava la
protolingua (o meglio, i suoi dialetti) diventa fondamentale per
indirizzare la ricerca archeologica e storica verso una direzione piuttosto
che verso un'altra.

Tale ricerca ha dato luogo ad un ampio ventaglio di ipotesi, la patria di
origine è stata di volta in volta identificata: nell'India, nelle regioni
baltiche, in Scandinavia meridionale e nella Germania settentrionale, nella
regione danubiana, nella Russia meridionale, nei Balcani o nell'Anatolia⁴ .

Il popolo guerriero

L'ipotesi più diffusa sulla tipologia di popolazione era quella di un
popolo di guerrieri nomadi che, migrando dalle sue sedi originarie a causa
della scarsità di risorse, avrebbe travolto le altre civiltà sue
contemporanee, portando tuttavia delle innovazioni tecnologiche come l'uso
del cavallo, del carro e poi del carro da guerra⁵ .

Soprattutto fra gli indoeuropeisti di scuola tedesca, tra cui Gustaf
Kossinna, uno dei principali sostenitori della teoria nordica, lo studio
sull'origine degli indoeuropei veniva mischiato con lo studio sull'origine
dei Germani, che si presentavano come guerrieri patriarcali rozzi e feroci,
primitivi e nomadi, in opposizione all'avanzata civiltà mediterranea antica
greco-latina. Andando assai più indietro nel tempo, nelle tradizioni fra
storia e leggenda che circondano l'origine dell'età antica mediterranea,
agli studiosi si offriva il modello dell'invasione dorica che, intorno al
1100 a.C. avrebbe spazzato via la civiltà micenea preesistente, anch'essa
indoeuropea (e non meno guerriera, visto che aveva sopraffatto la civiltà
asiatica dei Troiani). Quanto al ramo indiano dell'indoeuropeo, o
indo-germanico, era fin troppo facile ravvisare, nei Veda come nei più
tardi poemi epici Mahābhārata e Ramayana, il sovrapporsi, a genti
preindoeuropee, di una società guerriera, non dissimile da quella descritta
nei poemi omerici.

Gli Indoeuropei erano quindi una popolazione nomade primitiva, guerriera e
patriarcale che si sovrappose in una o più fasi, alle popolazioni
preindoeuropee, soggiogandole e dominandole come élite guerriera, imponendo
la propria lingua alle genti sottomesse (secondo un modello che Andrew
Colin Renfrew ed altri studiosi definiscono "mutamento linguistico per
sovrapposizione di un'élite").⁶

Questo era l'archetipo dell'indoeuropeo, o ario, ed a dare forza a questa
ipotesi vi erano indizi indiretti provenienti da aree tutt'altro che
nordiche (ad esempio, gli eroi achei di Omero sono biondi, quella che
veniva considerata la più achea e la più guerriera delle dee di Omero,
Atena, ha, secondo l'interpretazione più diffusa dell'epiteto che la
caratterizza, cioè Glaucopide, gli occhi glauchi, cioè blu-verdi o
blu-grigi⁷ , oltre ai capelli biondi).⁸

Tuttavia, mentre la superiorità degli indoeuropei nell'allevamento equino e
nei primi rudimentali mezzi da trasporto è testimoniata dalla lingua
ricostruita, con parole comuni per cavallo (*ekwos) e carro (*wegh-), non
vi sono tracce linguistiche che possano provare una superiorità nella
metallurgia, anzi la maggior parte dei termini indoeuropei relativi alla
metallurgia sono prestiti successivi, anche tra diverse lingue indoeuropee,
o con lingue di substrato non-indoeuropeo; anche il vocabolario guerriero e
militare è molto limitato⁹ e differente da popolo a popolo e da lingua a
lingua. Di fatto linguisticamente è inequivocabile la comune discendenza da
un popolo di pastori e agricoltori¹⁰ che costruiva cittadelle su alture
fortificate (*pl̥H-s*)⁵ e che probabilmente conobbe presto il carro (prima
trainato da buoi e poi da cavalli⁵ ), ma non era in origine particolarmente
versato alla metallurgia¹⁰ e alla guerra¹¹ , imparando però (come
dimostrano i ritrovamenti archeologici) molto presto le tecniche militari e
metallurgiche dei vicini.

Le conseguenze storico-politiche della teoria

Questa tesi ricostruiva quindi gli Indoeuropei come un popolo rozzo e
guerriero ma, paradossalmente, più evoluto degli altri sotto altri aspetti
legati in particolar modo all'uso di strumenti da guerra (cavallo, carro),
alla struttura sociale ed all'aspetto rituale-spirituale.¹²

Tale idea ebbe conseguenze importanti nella storia dell'evoluzione del
pensiero politico occidentale, dando origine, in taluni ambienti, ad
un'acquisizione nell'ideologia di riferimento delle acquisizioni della
linguistica. Tali interpretazioni in molti casi avallarono varie dottrine
aggressive e razziste, che hanno segnato la storia del mondo fra Ottocento
e Novecento: dalla legittimazione del colonialismo imperialista delle
potenze europee, fino alle politiche antisemite del nazionalsocialismo.¹³

Molte ipotesi diffuse nel secondo dopoguerra circa l'origine degli
Indoeuropei tentano di sgombrare il campo degli studi da ogni
identificazione fra affinità linguistica e base razziale, in ogni caso allo
stato attuale l'idea degli Indoeuropei invasori è quella più accettata,
sebbene da alcune fonti messa in discussione.

Il problema della cronologia

Collegato al problema della patria originaria è il dilemma relativo alla
cronologia della diffusione degli Indoeuropei: le ipotesi principali (epoca
e luogo di partenza della loro diffusione), fanno attualmente capo a
quattro orientamenti di massima¹⁴ :

- il primo è rappresentato dalla teoria della migrazione dalle steppe
  pontico-caspiche, proposta da Otto Schrader negli ultimi anni
  dell'Ottocento¹⁵ e rilanciata nella seconda metà del Novecento da Marija
  Gimbutas, nella forma della teoria dell'invasione calcolitica a partire
  dall'area della civiltà dei kurgan nella Russia meridionale;
- il secondo si basa invece sull'ipotesi dell'onda di avanzamento degli
  agricoltori del neolitico provenienti dall'Anatolia, secondo la proposta,
  non da tutti condivisa, dell'archeologo anglosassone Colin Renfrew;⁶
- la terza suppone l'esistenza già nel mesolitico di un continuum
  linguistico in un'area compresa tra il Baltico e le steppe
  pontico-caspiche¹⁴ .
- la quarta situa la patria ancestrale nell'area balcanico-centroeuropea
  dove nel neolitico si estendeva la cultura della ceramica lineare¹⁶ .

L'invasione calcolitica (Marija Gimbutas)

L'interpretazione maggiormente accettata oggi, perché meglio fondata su
un'attenta valutazione dei dati archeologici e sostenuta da diversi studi
scientifici, è stata fornita dalla studiosa lituana Marija Gimbutas. La
Gimbutas ha vagliato con precisione le testimonianze delle culture
materiali dell'est europeo, identificando gli Indoeuropei con una cultura
guerriera dell'età del rame (epoca: circa 4000 - 2000 a.C.): la cultura
kurgan, così denominata a partire dalle grandi sepolture a tumulo (i kurgan
appunto) che la caratterizzano, tombe nelle quali venivano seppelliti i
principi locali insieme alle loro mogli e concubine, agli schiavi ed a
tutto il séguito, secondo un'usanza diffusa in molte civiltà antiche.¹⁷ ¹⁸

Dagli studi della Gimbutas emerge un quadro abbastanza semplice e lineare
della comparsa degli Indoeuropei sulla scena della storia: migrando dalle
loro regioni d'origine (Urheimat collocata tra il Volga e il Dnepr), le
popolazioni indoeuropee si sarebbero sovrapposte un po' ovunque
(dall'Europa occidentale all'India) alle popolazioni neolitiche
preindoeuropee, come élite guerriere tecnicamente più avanzate, imponendo
alle popolazioni sottomesse la loro lingua, struttura sociale e la loro
religione.¹⁸

L'ipotesi armena

In parte legata a quella kurganica è l'ipotesi armena, formulata da T. V.
Gamkrelidze e V. V. Ivanov negli anni ottanta, che colloca l'urheimat
indoeuropeo nell'altopiano armeno. Secondo i due linguisti, gli indoeuropei
si sarebbero espansi da questa sede originaria verso le steppe
pontico-caspiche, per poi irradiarsi verso l'Europa e l'Asia, secondo lo
schema proposto da Gimbutas.

Gli Indoeuropei come agricoltori neolitici (Colin Renfrew)

L'ipotesi anatolica chiamata anche "Teoria della discontinuità neolitica di
Renfrew", propone che i Proto-indoeuropei si originarono nell'Anatolia
neolitica. Questa ipotesi sostiene che i parlanti della lingua
Proto-indoeuropea (PIE) attraverso la loro espansione dall'Anatolia durante
la rivoluzione neolitica, tra il settimo e il sesto millennio a.C.,
diffusero sia le nuove tecniche agricole che le lingue indoeuropee.⁶

La teoria della "fusione" (Luca Cavalli-Sforza)

Esiste la possibilità che le due teorie precedenti possano essere
parzialmente conciliate, come ha suggerito Luigi Luca Cavalli-Sforza.

Secondo questa variante gli Indoeuropei sarebbero frutto di una fusione tra
le popolazioni neolitiche di tipo mediterraneo provenienti dall'Anatolia,
portatrici dell'agricoltura nella Russia meridionale verso l'8000-7000 a.C.
e le locali popolazioni di tipo cromagnonoide di Sredny-Stog, sopravvissute
all'ultima glaciazione Würm nel rifugio glaciale nord-pontico.

Questa proposta sembra conciliarsi con la "teoria del doppio strato per
l'antico indoeuropeo", proposta indipendentemente in linguistica da
Uhlenbeck.

Infatti il cosiddetto indoeuropeo ricostruito dà l'impressione di essere il
frutto di un'antica creolizzazione tra una lingua di tipo ugrofinnico e una
lingua affine al basco (vedi anche Na-dene-caucasico).

Soluzione baltico-pontica

La teoria dell'Urheimat baltico-pontica cerca di conciliare due teorie in
conflitto tra loro: l'ipotesi centro-nord europea e quella kurganica. Essa
propone un'unità linguistica proto-indoeuropea nel mesolitico in un'area
geografica molto vasta, estesa grosso modo dal Reno all'Ural.

Le successive culture neolitiche che si svilupparono nella parte occidente
di questo enorme territorio, come la cultura del bicchiere imbutiforme,
sarebbero responsabili della divisione in famiglie indoeuropee occidentali
(es. celtico, germanico, italico ecc.) mentre in quelle sviluppatesi nella
parte orientale, ossia nelle steppe russo-ucraine, emerse la famiglia
indoiranica¹⁹ .

Una delle difficoltà principali nell'accogliere questa ipotesi è dovuta
all'esistenza di termini comuni per l'agricoltura, non spiegabili in una
società mesolitica di cacciatori-raccoglitori²⁰ .

Indoeuropei come agricoltori danubiani-balcanici

Per alcuni aspetti simile a quella proposta da Colin Renfrew è l'ipotesi
che situa la patria ancestrale degli Indoeuropei in un'area compresa tra i
Balcani e il corso del Danubio, dove nel neolitico si estendeva la cultura
della ceramica lineare²¹ .

Tra le problematiche di questo modello vi è il fatto che ignora le evidenze
archeologiche che legano i danubiani neolitici a quelli greco-anatolici,
assegnando a quest'ultimi un'identita pre-indoeuropea e considerano invece
Indoeuropei i danubiani, loro discendenti²² .

Ipotesi sulle cause della migrazione

Premessa

Mentre la teoria di Renfrew è autoesplicativa, in quanto i coltivatori
hanno necessità di migrare alla ricerca di nuove terre a causa della
crescita demografica: la ricerca delle cause innescanti le migrazioni degli
indoeuropei, ha senso quindi solo nel contesto della teoria kurganica.

Alcuni studiosi hanno tentato di spiegare la diffusione degli indoeuropei e
delle loro lingue con il tipo di economia pastorale-seminomade che li
caratterizzava, unitamente al carattere virilocale e guerriero che la
società indoeuropea tarda, kurganica (sviluppatasi dalle antichissime forme
di società a chiefdom, in principio sostanzialmente egualitarie) sembra
mostrare. La prima avanzata degli Indoeuropei, secondo questi studi, è
caratterizzata da una sorta di lenta espansione a partire dal più arcaico
nucleo uralo-pontico della cosiddetta Urheimat.

La diffusione delle tecniche agricole nella zona uralo-pontica deve aver
fornito alla popolazione cromagnonoide dell'area una potente spinta di
avanzamento, che deve probabilmente aver determinato la "conquista" (o la
pacifica occupazione per crescita del volume demografico) delle aree
immediatamente limitrofe al rifugio postglaciale nord-pontico. A ciò si
saranno aggiunte, come molle di espansione, primitive relazioni di
carattere commerciale, le ricadute tecnologiche della domesticazione del
cavallo, la pastorizia nomade (che si evolve in relazione con comunità
agricole preesistenti) e la diffusione della metallurgia del rame e del
bronzo, che secondo alcuni studiosi potrebbero anche essere nate in Europa
orientale in maniera del tutto indipendente rispetto a ciò che accadeva
nella cosiddetta Mezzaluna Fertile.

Assai verosimilmente, alla vigilia del distacco del ramo anatolico, il più
antico, le popolazioni di lingua indoeuropea occupavano già un'area
alquanto vasta, dalla zona a ridosso del basso Danubio fino alle steppe
dell'Asia centrale. Questa primitiva "IndoEuropa", semplicemente una sorta
di Urheimat espansa, era probabilmente già in parte differenziata in
dialetti, o comunque attraversata da fenomeni vistosi di variazioni
diatopiche, che nella loro complessità prefiguravano, per alcuni aspetti,
le famiglie indoeuropee storicamente note, ma sicuramente mostravano anche
identità e fisionomie dialettali proprie, molte delle quali andate perdute.

La successiva espansione "violenta" parrebbe essere dovuta ad irregolari
dinamiche di gemmazione, occasionate da relazioni non sempre facili con le
comunità pre-indoeuropee vicine alle regioni esterne dell'Urheimat
allargata della più tarda fase unitaria. Tali gemmazioni, conclusesi di
volta in volta con la sovrapposizione, ora definitiva, ora instabile e
transitoria, di "élite" militari indoeuropee ai popoli preesistenti, si
manifestano come il portato di fenomeni di incertezza nelle aree di confine
fra popolazioni preistoriche e protostoriche eterogenee. Così, ad esempio,
la penetrazione del ramo anatolico nei Balcani potrebbe essere stata
inizialmente prodotta dall'interesse non proprio benevolo di alcuni
capi-guerrieri per la prosperità delle vicine popolazioni danubiane.

La più tarda presenza di tracce indo-arie in dinastie medio-orientali, ad
esempio i Mitanni, ci parla dell'avvento di piccoli gruppi di avventurieri
protostorici in cerca di fortuna (un po' come certe bande di Normanni
nell'Europa medievale). L'irregolarità e la saltuarietà, così come gli
esiti molteplici di tali movimenti di piccoli gruppi a partire dal
Bassopiano sarmatico, determina un quadro complesso, in cui l'avvento delle
singole sottofamiglie linguistiche nelle aree nelle quali poi si ritrovano
in età storica, non è riconducibile sempre e comunque ad una e una sola
causa di migrazione (propriamente, non si può nemmeno parlare di
migrazioni). Ed è questa situazione frastagliata a rendere problematica
agli studiosi l'identificazione di precise e univoche motivazioni per il
diffondersi delle lingue indoeuropee.

Ipotesi Ryan-Pitman

Fra le ipotesi recenti tese a spiegare la causa della migrazione, la più
importante è stata proposta nel 1997²³ e riformulata nel 2003²⁴ da Ryan e
Pitman.
L'ipotesi si basa sul repentino allagamento del territorio ora occupato dal
Mar Nero, causato dallo scioglimento dei ghiacciai, avvenuto nel 7150 a.C.
(prima data proposta) o nell'8500 a.C. (in seguito alla riformulazione), in
conseguenza del ripristino della corrente del Golfo, che in pochi anni
liberò il Mare del Nord dal ghiaccio dell'ultima era glaciale. Con
l'aumento del livello del mare, il Mar Mediterraneo avrebbe allagato una
vasta depressione, formando l'attuale Mar Nero e obbligando le popolazioni
ivi residenti, tra cui forse i proto-indoeuropei a migrare in zone sicure.

Secondo questa ipotesi l'evento sarebbe stato ricordato nelle varie
mitologie come il Diluvio universale.

Diversi studi scientifici approntati per valutare questa tesi hanno invece
osservato come fu il Mar Nero a riversarsi nel Mediterraneo,²⁵ ²⁶ ²⁷ ²⁸ e
in maniera tra l'altro non drammatica.

Note

[1] Giacomo Devoto, Origini indeuropee, Firenze, Sansoni, 1962. Ora
  Edizioni di Ar, 2008.
[2] Georges Dumézil, L'ideologia tripartita degli Indoeuropei, Rimini, Il
  Cerchio (seconda edizione) 2003
[3] Émile Benveniste, Il vocabolario delle istituzioni indoeuropee, Torino,
  Einaudi, 1981.
[4] Francisco Villar, p.35-78
[5] Francisco Villar, p.133-136
[6] Andrew Colin Renfrew, Archaeology and Language: The Puzzle of
  Indo-European Origins, Pimlico, Londra, 1987.
[7] Wikizionario : glauco
[8] Omero, Iliade
[9] Francisco Villar, p.131-132
[10] Francisco Villar, p.165-172
[11] Francisco Villar, p.137
[12] Francisco Villar, Gli indoeuropei e le origini dell'Europa, Il Mulino,
  2008.
[13] Da ricordare che ario ed ariano sono il termine con cui si designa
  sotto l'aspetto biologico il gruppo indoeuropeo.
[14] J.P. Mallory, D. Q. Adams, p.297
[15] Francisco Villar, p.49
[16] J.P. Mallory, D. Q. Adams, p.298
[17] Marija Gimbutas. Proto-Indo-European culture: the Kurgan culture
  during the fifth to the third millenia B.C. in George Cardona, Henry M.
  Hoenigswald, Alfred Senn Indo-European and Indo-Europeans: Papers
  Presented at the Third Indo-European Conference at the University of
  Pennsylvania, Philadelphia University of Pennsylvania Press, 1970, pagg.
  155–198.
[18] Marija Gimbutas, Kurgan. Le origini della cultura europea, Medusa,
  2010.
[19] J.P. Mallory, D. Q. Adams, p.298
[20] J.P. Mallory, D. Q. Adams, p.298
[21] J.P. Mallory, D. Q. Adams, p.298-299
[22] J.P. Mallory, D. Q. Adams, p.299
[23] http://www.sciencedirect.com/science/article/pii/S0025322797000078 An
  abrupt drowning of the Black Sea shelfWBF Ryan, WC Pitman, CO Major, K
  Shimkus… - Marine Geology, 1997.
[24] W.B.F. Ryan, C.O. Major, G. Lericolais, S. Goldstein, Catastrophic
  flooding of the BlackSea, Annual reviews of Earth and Planetary Sciences,
  31 (2003), pp. 525–554
[25] Seismic stratigraphy of Late Quaternary deposits from the southwestern
  Black Sea shelf: evidence for non-catastrophic variations in sea-level
  during the last 10 000 yr, AE Aksu, RN Hiscott, D Yasar, FI Isler, S
  Marsh - Marine Geology, 2002
[26] Persistent Holocene outflow from the Black Sea to the Eastern
  Mediterranean contradicts Noah's Flood hypothesis AE Aksu, RN Hiscott, PJ
  Mudie, A Rochon… - GSA …, 2002
[27] Deltas south of the Bosphorus Strait record persistent Black Sea
  outflow to the Marmara Sea since 10 ka RN Hiscott, AE Aksu, D Yasar, MA
  Kaminski, PJ Mudie… - Marine Geology, 2002
[28] Hydrology in the Sea of Marmara during the last 23 ka: implications
  for timing of Black Sea connections and sapropel deposition L Vidal, G
  Ménot, C Joly, H Bruneton, F Rostek… - 2010

Bibliografia

In lingua italiana

- Giacomo Devoto, Origini indeuropee, Firenze, Sansoni, 1962. Ora Edizioni
  di Ar, 2008.
- Émile Benveniste, Il vocabolario delle istituzioni indoeuropee, Torino,
  Einaudi, 1981 ISBN 88-06-59960-7
- Georges Dumézil, L'ideologia tripartita degli Indoeuropei, Rimini, Il
  Cerchio (seconda edizione) 2003.
- Francisco Villar, Gli indoeuropei e le origini dell'Europa, Il Mulino,
  2008.
- Giuliano Bonfante, I dialetti indoeuropei, Paideia, 1976.
- Enrico Campanile, Ricerche di cultura poetica indoeuropea, Pisa,
  Giardini, 1977.
- Enrico Campanile, Antichità indoeuropee in Anna Giacalone Ramat, Paolo
  Ramat (a cura di) Le lingue indoeuropee, Bologna, Il Mulino, 1993. ISBN
  88-15-03354-8 Ora in: Enrico Campanile; Bernard Comrie, Calvert Watkins,
  Introduzione alla lingua e alla cultura degli Indoeuropei, Bologna, Il
  Mulino, 2005. ISBN 88-15-10763-0
- Marija Gimbutas, Kurgan. Le origini della cultura europea, Medusa, 2010.

In lingue straniere

- (DE) Gustaf Kossinna, Ursprung und Verbreitung der Germanen in vor- und
  frühgeschichtlicher Zeit, Lipsia, Kabitzsch, 1928.
- (DE) Karl Penka, Origines ariacae: linguistisch-ethnologische
  Untersuchungen zur altesten Geschichte der arischen Volker und Sprachen,
  Vienna, Prochaska, 1883.
- (DE) Karl Brugmann, Grundriß der vergleichenden Grammatik der
  indogermanischen Sprachen, Strasburgo, Trubner, 1897-1916. 4 voll. Ora
  in: Karl Brugmann, Grundriß der vergleichenden Grammatik der
  indogermanischen Sprachen, (in tedesco) Berlino, W. de Gruyter & Co.,
  1967. 4 voll.
- (EN) Vere Gordon Childe, The Aryans: A Study of Indo-European Origins,
  1926
- (EN) Andrew Colin Renfrew, Archaeology and Language: The Puzzle of
  Indo-European Origins, Pimlico, Londra, 1987.
- (EN) Marija Gimbutas, The Kurgan culture and the Indo-Europeanization of
  Europe: selected articles from 1952 to 1993, Washington, Institute for
  the Study of Man, 1997, ISBN 0-941694-56-9.
- (EN) J. P. Mallory e D. Q. Adams, Encyclopedia of Indo-European Culture,
  London and Chicago, Fitzroy-Dearborn, 1997, ISBN 1-884964-98-2.
- (EN) David W. Anthony, The Horse, the Wheel, and Language: How Bronze-Age
  Riders from the Eurasian Steppes Shaped the Modern World, Princeton
  University Press, 2007, ISBN 0-691-05887-3.
- (ES) Francisco Rodríguez Adrados; Alberto Bernabé, Julia Mendoza, Manual
  de lingüística indoeuropea, Madrid, Ediciones Clasicas, 1995-1998. 3
  voll. ISBN 84-7882-193-7
- (ES) Pere Bosch i Gimpera, El problema indoeuropeo, Città del Messico,
  Direccion general de publicaciones, 1960.

Voci correlate

- Popoli indoeuropei
- Lingue indoeuropee
- Doppio strato dell'indoeuropeo
- Cultura kurgan
- Figli di Noè

Altri progetti

- Wikimedia Commons contiene immagini o altri file su Indoeuropei

Collegamenti esterni

- Center for the Study of Eurasian Nomads, csen.org.
- D. Wunderlich: Die Urheimat der Indogermanen. (PDF),
  web.phil-fak.uni-duesseldorf.de.
- Wolfgang P. Schmid: Was Gewässernamen in Europa besagen. (PDF),
  akademienunion.de.

Lega Latina

La Lega Latina, anche detta dall'etrusco assemblea dei prisci Latini,¹ era
l'alleanza delle città latine del Latium vetus² .

Composizione

Secondo Dionigi di Alicarnasso ne facevano parte: Alba Longa (che la
presiedeva), Antemnae, Ardea, Aricia, Babento, Bovillae, Cabum, Cora,
Carvento, Circei, Corioli, Corbione, Fidenae, Fortinea, Gabii, Labici,
Lanuvio, Lavinio, Laurento, Nomentum, Norba, Praeneste, Pedum,
Querquetulum, Satricum, Scaptia, Setia, Tellenae, Tibur, Tusculum, Tolerium
e Velitrae.

Centro della lega

Il santuario comunitario era sul Mons Albanus (attuale Monte Cavo): fondato
secondo la tradizione da Ascanio, figlio di Enea, era dedicato a Iuppiter
Latiaris (Giove Laziale) e vi si celebravano ogni anno le Feriae latinae,
in cui tutte le città appartenenti alla Lega Latina si riunivano per
sacrificare al dio un toro bianco, le cui carni erano poi distribuite tra
tutti i partecipanti. Si trattava di un culto federale e la sua posizione
presso Alba Longa testimonia l'egemonia che questa città doveva esercitare
sugli altri centri della regione, tra cui doveva esserci in origine anche
la stessa Roma.³ La piazza delle riunioni è stata identificata dallo
studioso marinese Girolamo Torquati in località Prato della Corte.

Storia

La Lega venne originariamente formata, più che altro, per finalità
religiose. A partire dal VI a.C., ebbe anche una funzione politico-militare
di costituire un'alleanza tra le diverse civitates, al fine di accordarsi
per una reciproca protezione contro i nemici esterni.¹ Inizialmente fu
costituite da sole otto comunità. Si trattava di Tusculum, Aricia,
Lanuvium, Tibur, Cora, Laurentum e Ardea. A queste prime città se ne
sarebbero aggregate altre, fino a comprenderne trenta.¹ Durante il VI
secolo a.C. il suo intervento riuscì a fermare gli Etruschi, che avevano
tentato di imporre la loro egemonia su Ariccia.

Roma strinse un'alleanza con la Lega Latina nel 493 a.C.: secondo le
tradizioni romane questa alleanza, nota come Foedus Cassianum, venne
stipulata dopo la vittoria dei Romani nella Battaglia del Lago Regillo. Il
Foedus regolava la suddivisione dei bottini di guerra tra Romani, Latini ed
Ernici (questione che in seguito fu fonte di dispute e portò alla guerra
Latina del 340-338 a.C.), attribuiva il comando delle campagne militari
affrontate congiuntamente da Roma e dalla lega Latina ad un generale
romano, la fondazione di colonie latine come colonie della lega ed infine
la festa comune sul monte Albano. Tra Romani e prisci Latini sarebbe
esistita una parità di condizioni (isopolitia).¹

È tuttora poco chiaro se il trattato abbia segnato l'ingresso di Roma nella
Lega Latina come membro prominente, oppure se Roma e la Lega Latina siano
rimaste realtà indipendenti, anche se alleate. Ad ogni modo l'alleanza con
Roma contribuì a respingere gli attacchi dei popoli vicini, come gli Equi
ed i Volsci che intorno al 491 a.C. invasero il Lazio da sud.

Dopo la conquista di Veio, i componenti della Lega Latina dapprima
considerarono sciolto il Foedus Cassianum, poiché iniziarono a temere a
causa dell'eccessiva potenza romana, e in seguito, sconfitti da Roma,
furono reintegrati in essa, ma con la piena supremazia della città
vincitrice.

La Lega Latina fu sciolta da Roma al termine della Guerra latina (340-338
a.C.).

Note

[1] Pietro De Francisci, Sintesi storica del diritto romano, p.32.
[2] Secondo Theodor Mommsen non è possibile dir quante città ne facessero
  parte, ma certamente ne facevano parte unicamente città latine, Storia di
  Roma, Vol. I, Cap.III, par. 5
[3] Secondo Theodor Mommsen non si trattava comunque di un'egemonia
  politica, Storia di Roma (Mommsen), Vol. I, Cap.III, par. 5

Bibliografia

Fonti primarie
- Appiano, Historia Romana (Ῥωμαϊκά), (Versione in inglese disponibile
  qui).
- Diodoro Siculo, Bibliotheca historica.
- Dionigi di Alicarnasso, Antichità romane.
- Eutropio, Breviarium historiae romanae (testo latino) .
- Floro,
  + Flori Epitomae Liber primus (testo latino) ;
  + Flori Epitomae Liber secundus (testo latino) .
- Livio,
  + Ab Urbe condita libri (testo latino) ;
  + Periochae (testo latino) .
- Plutarco, Vite parallele (testo greco) (Βίοι Παράλληλοι).
- Polibio, Storie (Ἰστορίαι).
(Versioni in inglese disponibili qui e qui).
Storiografia moderna
- M.Crawford, The Roman Republic, Fontana Press 1978.
- Pietro De Francisci, Sintesi storica del diritto romano, Roma 1968.
- Theodor Mommsen, Storia di Roma, Firenze 2001, Ed. Sansoni, Vol. 1/1,
  ISBN 978-8838318795.
- M.Le Glay, J.L.Voisin, Y.Le Bohec, Storia romana, Bologna 2002, ISBN
  978-88-15-08779-9.
- Gabriella Poma, Le istituzioni politiche del mondo romano, Bologna 2009,
  ISBN 978-88-15-13430-1

Voci correlate

- Latium vetus
- Foedus Cassianum
- Battaglia del Lago Regillo
- Città scomparse del Lazio arcaico

Anatolia

L'Anatolia (in turco Anadolu, derivante dal greco ἀνατολή, "sorgere del
sole"), denominata dai Romani, dai Greci e dai Bizantini Asia Minore, è una
regione geografica dell'Asia occidentale: si tratta di una grande penisola
compresa nell'odierna Turchia³ , bagnata dal Mar Mediterraneo a sud, dal
Mar Egeo a ovest e dal Mar Nero a nord, e caratterizzata da un territorio
prevalentemente montuoso ricco di dorsali montuose e altopiani.

Storia

Grazie alla sua posizione strategica di comunicazione fra Asia ed Europa,
l'Anatolia è stata la culla di numerose popolazioni e civiltà fin dall'età
preistorica: insediamenti neolitici si trovano a Çatal Hüyük, Cayönü,
Nevalı Çori, Hacilar, Göbekli Tepe e Mersin. Lo stesso insediamento di
Troia risale al Neolitico, e continua fino all'età del ferro.

Età antica e Medioevo

La Penisola Anatolica è stata la culla di una moltitudine di civiltà e di
organizzazioni statali durante tutto il corso della storia dell'umanità.
Tra le varie civiltà che vi si svilupparono nell'antichità, ricordiamo gli
Ittiti, i Frigi, i Traci, i Lidii, gli Armeni e gli Elleni (Greci).
Incorporata negli Imperi persiano, macedone, romano e bizantino, l'Anatolia
ne seguì le vicissitudini, finché non fu invasa dalla stirpe tribale degli
Oghuz, di etnia turca, a partire dall'XI secolo, a seguito della vittoria
sull'esercito bizantino di Romano IV Diogene ottenuta nella battaglia di
Manzicerta. Gli elementi turcomanni furono presto organizzati in gran parte
sotto il vessillo dei turchi Selgiuchidi, i quali fondarono una fiorente e
potente organizzazione statale con capitale Isfahan (i cosiddetti "Grandi
Selgiuchidi") e uno Stato anatolico (i cosiddetti "Selgiuchidi di Rum"),
entrambi distrutti nel corso delle grandi invasioni mongole. Altra
struttura statale turca in Anatolia fu quella dei Danishmendidi.

La conquista ottomana

Nel corso del XIV e del XV secolo gli Ottomani, anch'essi componenti della
tribù turca degli Oghuz, riuscirono a imporre la propria egemonia oltre che
in Anatolia anche su parti sempre più vaste del mondo bizantino e,
successivamente, nella Penisola Balcanica: espansione coronata dalla
conquista di Costantinopoli da parte del sultano Mehmet il Conquistatore
(in turco Fatih Sultan Mehmet) nel 1453.

Sotto i suoi successori l'Impero Ottomano continuò una politica di
espansione che lo portò ad essere, alla metà del XVI secolo, durante il
regno del sultano Solimano il Magnifico, la prima potenza militare ed
economica d'Europa e del bacino del Mediterraneo. Con Mehmet III (1566 -
1603) l'impero subì tuttavia i suoi primi importanti insuccessi che, dal
XVII secolo divennero la dimostrazione di una crescente e sempre più
ingovernabile crisi militare, economica e politica.

Popolazioni e lingua

Fra le civiltà che si sono succedute nel controllo della zona, ricordiamo
gli Ittiti, i Frigi, i Lidi, i Persiani, i Celti, i Greci, gli Armeni, i
Romani, i Goti, i Curdi, i Bizantini, gli Arabi, Turchi selgiuchidi, i
Mongoli e i Turchi ottomani.

A causa di questa commistione di popolazioni, nella regione si sono diffuse
numerose lingue e ceppi linguistici: alcuni studiosi ipotizzano che
l'Anatolia sia stato il centro di diffusione delle lingue indoeuropee verso
l'Europa.

Oggigiorno l'Anatolia fa parte interamente della Turchia e i suoi abitanti
parlano il turco, a causa dell'assimilazione conseguente alla conquista
della regione da parte dei Turchi Selgiuchidi e Ottomani fin dal tardo
Medioevo e in seguito al Genocidio Armeno e la cosiddetta Catastrofe
dell'Asia Minore nella prima metà del XX secolo. Nonostante ciò, nella zona
sud-orientale, presso i confini con Iraq e Iran, permane una forte
minoranza di etnia e lingua curda.

Religioni

Musulmani sunniti e sciiti 97%, cristiani 2%, atei e agnostici 1%⁴ .
Minoranze di Yazidi e Alawiti oltre che di comunità aramaiche che
professano la religione Siro-Ortodossa.

Clima

Musica

Il genere musicale più popolare in Anatolia, è il türkü turco, che viene
suonato con il saz.

Ecosistemi

La diversità topografica e climatica della enorme penisola anatolica ha
generato una pari diversità di flora e fauna, distribuita su tutto il
territorio in primis aree ricche di conifere e caducifoglie, ma all'opposto
anche aree steppose e con principi di desertificazione.

Note

[1] Merriam-Webster's Geographical Dictionary, 3ª ed., Springfield, 1997,
  p. 46, ISBN 0-87779-546-0. URL consultato il 18 maggio 2001.
[2] Stephen Mitchell, Anatolia: Land, Men, and Gods in Asia Minor. The
  Celts in Anatolia and the impact of Roman rule, Oxford, Clarendon Press,
  24 agosto 1995, p. 296, ISBN 978-0-19-815029-9. URL consultato il 3
  gennaio 2016.
[3] Asia Minore, in Treccani.it – Enciclopedie on line, Istituto
  dell'Enciclopedia Italiana, 15 marzo 2011. URL consultato il 3 gennaio
  2016.
[4] Secondo altre fonti i musulmani corrisponderebbero al 99,8% della
  popolazione. Cfr. AA.VV., Calendario Atlante De Agostini 2008, Novara,
  Istituto Geografico De Agostini S.p.A., 2007, p. 1051, ISBN
  978-88-511-1217-2.

Voci correlate

- Aykut Barka
- Anatolistica

Altri progetti

- Wikizionario contiene il lemma di dizionario «Anatolia»
- Wikimedia Commons contiene immagini o altri file su Anatolia
- Wikivoyage contiene informazioni turistiche su Anatolia

Cartagine

Cartagine (latino: Carthago o Karthago; greco: Καρχηδών, Karkhēdōn;
arabo:قرطاج, Qarṭāj; berbero: ⴽⴰⵔⵜⴰⵊⴻⵏ, Kartajen; ebraico: קרתגו, Kartago;
dal fenicio 𐤒𐤀𐤓𐤕𐤇𐤀𐤃𐤀𐤔𐤕 <QRT ḤDŠT>, Qart-ḥadašt, "Città nuova",
inteso come "Nuova Tiro"¹ ) è una città tunisina situata a 16 chilometri a
nord-est di Tunisi in Tunisia.

L'antica città punica, fiorente in età antica, distrutta e ricostruita dai
Romani, è oggi un ricco sobborgo di Tunisi. Possiede numerosi siti
archeologici, per la maggior parte romani, ma anche punici. Il 27 luglio
1979 è stata classificata come patrimonio dell'umanità dell'UNESCO.

La municipalità di Cartagine, che conta 15.922² abitanti, ospita sul suo
territorio il Palazzo presidenziale tunisino e la Moschea Mâlik ibn Anas.
L'Aeroporto internazionale di Tunisi-Cartagine è situato a pochi chilometri
ad ovest della città.

Descrizione

La città è collocata sul lato orientale del Lago di Tunisi. Secondo una
leggenda romana, fu fondata nell'814 a.C. da coloni fenici provenienti da
Tiro, guidati da Elissa (la regina Didone). Divenne una grande e ricca
città, molto influente nel Mediterraneo occidentale, fino a scontrarsi con
Siracusa e Roma per l'egemonia sui mari.

Le prime battaglie navali coinvolgenti il popolo cartaginese, infatti,
furono le cosiddette guerre greco-puniche, campagne di assedio per il
predominio sul Mediterraneo e in particolare sulla Sicilia, la quale nel
corso dei secoli VIII fino al V a.C. era coabitata dalle etnie
fenicio-puniche (principalmente a Mozia, Solunto, Palermo), dai Popoli
preellenici e dall'etnia greca. Le campagne di espansione greca verso
l'occidente furono spesso motivi di guerra tra le due componenti e in
particolare i contrasti tra le città di Selinunte (greca) e Segesta (elima
e in quanto tale alleata dei Fenici) erano motivo di accesi conflitti.
Spesso Cartagine entrava nello scacchiere fornendo mezzi e uomini a
supporto dei Fenici isolani, fino ad essere coinvolta in diversi scontri.
Il terreno di battaglia fu spesso la Sicilia, come nella celebre battaglia
di Hymaera, ma non mancarono scontri navali.

Inoltre, verso il VI secolo a.C., i Cartaginesi cercarono di impadronirsi
della Sardegna. Al tentativo di colonizzazione seguì l'inevitabile reazione
armata dei sardo-nuragici che in breve rioccuparono i territori invasi
minacciando la distruzione delle città costiere già loro colonie. Nella
Prima guerra sardo-punica (540 a.C.), Cartagine inviò in Sardegna un suo
esperto generale, già vittorioso in Sicilia contro i Greci e da questi
chiamato Malco; nella Seconda guerra sardo-punica (535 a.C), dopo la
vittoriosa battaglia navale del Mare Sardo contro i Greci focesi, i Punici
al comando dei due fratelli Asdrubale e Amilcare, figli di Magone,
tentarono una nuova campagna militare per la conquista dell'Isola.
Venticinque anni dopo, nel 510 a.C., si combatteva ancora, ed in quell'anno
i Punici persero in battaglia il generale Asdrubale.

I Cartaginesi inoltre, sotto la guida di Annibale, giunsero a mettere in
pericolo il dominio romano con la vittoria a Canne, ma uscirono poi
debolissimi dalla seconda guerra punica. Con la sconfitta nella terza
guerra punica, la città fu distrutta nel 146 a.C. dai Romani. I Romani
distrussero Cartagine perché era una città che non si era arresa a loro
dopo le prime sconfitte, ma dopo molte guerre. Successivamente però la
ricostruirono e ne fecero una delle città più importanti dell'Impero
romano.

Conquistata dai Vandali nel 439, fu la capitale del loro regno fino al 533,
quando fu riconquistata da Belisario con la Guerra vandalica. In seguito
alla conquista omayyade del Nord Africa, Cartagine fu distrutta
definitivamente nel 698.

Resta ancor oggi una popolare attrazione turistica, che nel 1979 è stata
inserita dall'UNESCO tra i Patrimoni dell'umanità.

Il 25 dicembre 1943 il Primo ministro inglese Winston Churchill e il
presidente statunitense Franklin D. Roosevelt si incontrarono in questa
località per pianificare i termini dello sbarco di Anzio, ovvero lo sbarco
alleato oltre la Linea Gustav.

Fondazione di Cartagine

Secondo la leggenda

Secondo lo storico greco Timeo, la fondazione di Cartagine risalirebbe
all'814 a.C., mentre per Giuseppe Flavio la data di fondazione sarebbe
l'826 a.C. Cartagine venne fondata da coloni fenici provenienti dalla città
di Tiro che portarono con loro il dio della città Melqart. Secondo la
leggenda mitologica a capo dei coloni (o forse profughi politici) era
Didone (conosciuta anche come Elissa). Numerosi sono i miti relativi alla
fondazione, che sono sopravvissuti attraverso le letterature greca e
latina. Uno di questi narra che il fratello di Elissa, Pigmalione di Tiro,
capo dell'omonima città, fece uccidere il marito della sorella per carpirne
le ricchezze. Elissa lasciò quindi la città e, dopo lunghe peregrinazioni,
approdò sulle coste tunisine, dove fondò Cartagine.

Una volta approdata sulle coste tunisine, Didone convinse Iarba (il capo
dei locali) a concederle i terreni contenuti nella pelle di un bue. Tale
pelle fu astutamente tagliata finemente dalla regina e le permise di
ottenere i territori necessari per fondare la città di Cartagine. Il nome
dell'attuale acropoli di Cartagine viene denominata Byrsa (letteralmente
"pelle di bue" ) , che riecheggia tale stratagemma della regina fenicia.

Acconsentito in un primo momento il matrimonio con Iarba, dopo avere capito
le sue intenzioni, Didone rinnega l'amore per il "barbaro" facendosi
costruire una pira e colpendosi al petto con un pugnale.

Tale leggenda molto probabilmente allude alla colonizzazione dei Fenici
lungo le coste africane dopo aver assorbito le popolazioni assire.

Secondo le fonti storiche

I primi anni di Cartagine, posta sul Mar Mediterraneo, sono definiti da una
lunga serie di rivalità fra le famiglie proprietarie terriere e le famiglie
dei commercianti e marinai. In genere, a causa dell'importanza dei commerci
per la città, la fazione "marittima" controllava il governo e, durante il
VI secolo a.C., Cartagine cominciò ad acquisire il dominio dell'area del
Mediterraneo Occidentale. Mercanti ed esploratori costruirono una vasta
rete di commerci che portarono una grande prosperità e un largo potere alla
città-stato. Si tramanda che già all'inizio del VI secolo a.C. Annone il
navigatore si sia spinto lungo la costa dell'Africa fino alla Sierra Leone;
contemporaneamente sotto la guida di Malco, la città iniziò la conquista
sistematica delle regioni costiere dell'Africa e del suo interno.

All'inizio del V secolo a.C., Cartagine era il più importante centro
commerciale della regione, una posizione che avrebbe mantenuto fino alla
sua caduta per mano romana. La città-stato aveva conquistato i territori
delle antiche colonie fenicie (Adrumeto, Utica, Kerkouane...) e le tribù
libiche, allargando la sua dominazione su tutta la costa dell'Africa
dall'odierno Marocco ai confini dell'Egitto. La sua influenza si allargava
inoltre nel Mar Mediterraneo con il controllo di limitate aree costiere
dell'isola di Sardegna, di Malta, delle isole Baleari e la parte
occidentale della Sicilia. Erano state stabilite colonie anche in Spagna.
In tutto il Mediterraneo occidentale resistevano all'imperialismo
commerciale cartaginese solo Marsiglia (colonia greca focese), le colonie
greche della costa italiana e i commercianti etruschi, che a malapena
mantenevano il controllo delle coste italiane del Mar Tirreno e lottavano
per la Corsica.

Commercio cartaginese

L'impero commerciale cartaginese, alle origini, dipendeva strettamente
dalle relazioni economiche con Tartesso e altre città della Penisola
Iberica. Da qui Cartagine otteneva grandi quantità di argento e, cosa molto
più importante, di stagno, determinante per la fabbricazione di oggetti di
bronzo in tutte le civiltà antiche. Cartagine seguiva le rotte commerciali
della città-madre, Tiro. Alla caduta di Tartesso le navi cartaginesi
risalirono direttamente alla sorgente primaria dello stagno nella regione
nord occidentale della Penisola Iberica e in seguito fino alla Cornovaglia.
Altre navi cartaginesi si inoltrarono nella costa atlantica dell'Africa
tornando con l'oro fin dall'odierno Senegal.

Se la poesia epica greca e gli storici contemporanei a Roma imperiale
ricordano l'opposizione militare di Cartagine alle forze delle città-stato
greche e della Repubblica romana, è vero che il teatro greco e le sue
commedie ci hanno tramandato l'immagine del commerciante cartaginese, con
le sue vesti, anfore e gioielli. Generalmente veniva dipinto come un tipo
divertente, un venditore relativamente pacifico e colorato, attento a
trarre profitto scucendo al nobile e innocente Greco ogni suo singolo
centesimo. Evidente simbolo di ogni tipo di scambio, dalle grandi quantità
di stagno necessarie a una civiltà basata sul bronzo a tutti i manufatti
tessili, di ceramica e di oreficeria. Prima e durante le guerre si vedevano
mercanti cartaginesi attraccare in ogni porto del Mediterraneo, comprando e
vendendo, stabilendo magazzini dove potevano, oppure dandosi al commercio
spicciolo nei mercatini all'aperto appena scesi dalle loro navi. O anche
entrambe le cose.

La lingua etrusca non è ancora stata del tutto decifrata ma scavi
archeologici nelle loro città mostrano che gli Etruschi furono per parecchi
secoli clienti e fornitori di Cartagine, molto prima della espansione di
Roma. Le città-stato etrusche furono partner commerciali di Cartagine oltre
che, a volte, alleate in operazioni militari.

Governo cartaginese

Il governo di Cartagine era un'oligarchia, non diversa da quella di Roma
repubblicana, di cui conosciamo però pochi dettagli. I Capi dello Stato
erano chiamati "suffeti" che verosimilmente era il titolo del governatore
della città-madre Tiro. "Suffeti" letteralmente si traduce con "giudici",
carica che ricorda i "Giudici" citati nella Bibbia. Gli scrittori romani
invece, utilizzavano il termine "reges" (Re); ma non dimentichiamo il forte
senso spregiativo che la parola "re" aveva per i romani, accesi
repubblicani.

Più tardi uno o due suffeti, che si suppone esercitassero il potere
giudiziario ed esecutivo, ma non quello militare (quest'ultimo affidato a
dei generali di nomina pluriennale chiamati "strategoi"), cominciarono ad
essere annualmente eletti fra le famiglie più potenti e influenti. Queste
famiglie aristocratiche erano rappresentate in un consiglio supremo,
comparabile al Senato di Roma, che aveva un ampio spettro di poteri. Oltre
al senato con 300 membri, vi era un'altra assemblea aristocratica: il
Consiglio dei Cento. Non si sa, però, se i suffeti venissero eletti dal
consiglio o direttamente dal popolo in assemblea. Anche se il popolo poteva
avere qualche influenza sulla legislazione, gli elementi democratici erano
piuttosto deboli a Cartagine e l'amministrazione della città era sotto il
fermo controllo degli oligarchi. Nonostante l'iniziale debolezza di questi
elementi democratici, pare che a partire dal IV secolo a.C. l'assemblea
democratica si fosse rafforzata.

Religione cartaginese

- Wikiversità contiene lezioni sulla Religione cartaginese

La Cartagine fenicia aveva una fama sinistra per i sacrifici dei bambini.
Plutarco (46 - 120) parla di questa pratica, come fanno Tertulliano, Paolo
Orosio e Diodoro Siculo. Per contro Tito Livio e Polibio non ne parlano.
Scavi archeologici moderni tendono a confermare la versione di Plutarco. In
un solo cimitero per bambini chiamato "Tophet" ("area sacra") è stata
deposta fra il 400 a.C. e il 200 a.C. una quantità - stimata - di 20.000
urne. Queste urne contenevano le ossa calcinate di neonati e in qualche
caso di feti o di bimbi attorno ai due anni. Questo indica che se i bambini
erano piccoli, quelli più giovani venivano sacrificati dai genitori.
D'altra parte, in uno studio del 2010 è stata mostrata l'evidenza che
quelle trovate sono probabilmente le ossa cremate di bambini morti
naturalmente³ . Questa tesi è discordante, d'altra parte, con ritrovamenti
precedenti cananei. Inoltre, i pochi testi cartaginesi che ci sono rimasti
non fanno mai menzione a sacrifici di bambini. Il dibattito fra gli storici
e gli archeologi rimane aperto.

Cartagine venerava molti dei. La suprema coppia divina era formata da Tanit
e Baal. Diversamente dalla maggioranza della popolazione i sacerdoti si
radevano il viso. Nei primi secoli i rituali della città includevano danze
ritmiche tratte dalla tradizione fenicia e sembra che la dea Astarte fosse
molto popolare. Nel periodo di massimo splendore Cartagine ospitava un
grande numero di divinità provenienti dalle civiltà greca, egizia ed
etrusca...

Espansione militare dei Punici in Sardegna

Conosciute per loro prosperità, le città stato della Sardegna entrarono
nell'orbita di espansione di Cartagine. Alla nascente potenza coloniale
punica, proiettata verso la conquista delle rotte mercantili nel
Mediterraneo occidentale, interessava non solo il controllo del territorio
circostante i centri urbani costieri, ma anche le fertili pianure
dell'entroterra sardo, e soprattutto lo sfruttamento esclusivo delle ricche
miniere di metalli, dominio fino ad allora delle genti nuragiche
dell'interno. Ebbe inizio una lunga guerra che vide i Punici penetrare
verso i territori dell'interno. Da Karalis arrivarono fino a Monastir e San
Sperate, da Sulci fino al Monte Sirai, da Tharros occuparono il Sinis e si
spinsero fino a Narbolia e a San Vero Milis, fondando in queste nuove terre
i centri urbani di Othoca e di Cornus.

Al tentativo di colonizzazione seguì l'inevitabile reazione armata dei
sardo-nuragici: in breve rioccuparono i territori invasi minacciando la
distruzione delle città costiere. La fortezza del Monte Sirai, baluardo
avanzato dei Punici, fu ripetutamente attaccata e ripresa. Il tentativo di
respingere l'invasione verso l'entroterra segna, verso il VI secolo a.C.,
l'entrata della Sardegna negli annali della storia: la letteratura classica
infatti ci dà per la prima volta un resoconto preciso e datato su ciò che
stava accadendo sull'Isola.

Prima guerra sardo-punica

A difesa degli interessi punici, nel 540 a.C. Cartagine inviò in Sardegna
un suo esperto generale, già vittorioso in Sicilia contro i Greci e da
questi chiamato Malco (ossia il Re). Sbarcato nell'Isola con un corpo di
spedizione composto dalle élite puniche col compito di liberare le città
costiere dall'incombente minaccia di annientamento, Malco trovò ad
aspettarlo la feroce ed organizzata resistenza dei Sardi nuragici. Travolti
dai continui attacchi e dalla sanguinosa guerriglia che si sviluppò intorno
ai loro movimenti, i Cartaginesi furono costretti a ritirarsi ed a
reimbarcarsi subendo ingenti perdite. Non furono le fortezze nuragiche
tuttavia lo strumento della vittoria dei Sardi: i Punici infatti furono
sconfitti nel corso di scontri campali. L'intervento di Cartagine fu
descritto dallo storico romano Marco Giuniano Giustino, e sembra che nella
madrepatria questa sconfitta fu accolta come un disastro, tanto da motivare
successivamente ampie riforme civili e militari. Dopo questi avvenimenti
l'esercito fu potenziato e divenne il simbolo e lo strumento della volontà
di dominazione cartaginese.

In tale periodo, secondo gli studiosi, vi fu l'introduzione nell'Isola di
una malattia fino ad allora sconosciuta: la malaria. Si suppone che furono
le truppe di Malco a portare in Sardegna le zanzare anofele, terribile
flagello per gli isolani sino al 1946-50.

Seconda guerra sardo-punica

Dopo la vittoriosa battaglia navale del Mare Sardo contro i Greci focesi, i
Punici al comando dei due fratelli Asdrubale e Amilcare, figli di Magone,
nel 535 a.C. tentarono una nuova campagna militare per la conquista
dell'Isola.

Non si sa molto di tale spedizione, ma si suppone che l'avanzata
cartaginese fu arrestata nuovamente nei Campidani, prima ancora di
raggiungere le propaggini montuose delle zone interne. La resistenza dei
sardi fu nuovamente accanita e la guerriglia assai feroce. Di sicuro,
venticinque anni dopo, nel 510 a.C., si combatteva ancora, ed in quell'anno
i Punici persero in battaglia il generale Asdrubale.

Prima campagna siciliana

Il successo di Cartagine portò alla creazione di una potente flotta atta a
scoraggiare sia i pirati che le nazioni rivali. Questa potente flotta,
insieme al successo e alla crescente egemonia portò Cartagine verso un
sempre crescente conflitto con la Grecia, l'altro maggior concorrente per
il controllo del Mediterraneo Centrale.

L'isola di Sicilia, posta alle porte di Cartagine, divenne il teatro dove
sarebbe scoppiato questo conflitto. Fin dai primi giorni sia Greci che
Fenici furono attratti dalla grande isola, lungo le coste della quale
stabilirono un grande numero di colonie e stazioni di posta. Nel corso dei
secoli furono combattute piccole battaglie fra questi insediamenti ma nel
480 a.C. la Sicilia divenne il terreno di una grande campagna militare
cartaginese.

Gerone, tiranno di Siracusa, in parte aiutato e supportato dai Greci,
tentava di unire l'isola sotto il suo governo. Questo imminente pericolo
non poteva venire ignorato da Cartagine che, forse come parte di
un'alleanza con la Persia al momento in guerra con la Grecia, mise in campo
il più grande esercito che avesse mai formato, al comando del generale
Amilcare. Anche se le cifre tradizionali indicano un numero di 300.000
uomini, quasi sicuramente esagerato, certo Cartagine mostrò una forza
formidabile.

Nella navigazione verso la Sicilia, comunque, Amilcare subì delle perdite
(probabilmente severe) a causa delle avverse condizioni atmosferiche.
Perciò, sbarcato a Panormum, il generale fu pesantemente sconfitto nella
battaglia di Imera dove trovò la morte o per le ferite o per suicidio
suggerito dalla vergogna. Cartagine fu severamente indebolita dalla
sconfitta e il vecchio governo, allora nelle mani della nobiltà, fu
sostituito dalla Repubblica Cartaginese.

Seconda campagna siciliana

Nel 410 a.C., nondimeno, Cartagine aveva recuperato la sua potenza sotto
una serie di governanti di successo. La città aveva conquistato la maggior
parte della moderna Tunisia, aveva rafforzato alcune colonie e ne aveva
fondato di nuove nel Nordafrica. Erano stati sponsorizzati i viaggi di
Magone Barca [da non confondere con Magone Barca figlio di Amilcare e
fratello di Annibale vissuto secoli dopo] attraverso il deserto del Sahara
e di Annone il Navigatore lungo le coste atlantiche dell'Africa. D'altra
parte, in quell'anno si verificò la secessione delle colonie iberiche e
questo diminuì drasticamente la fornitura di argento e rame. Annibale
Magone il nipote di Amilcare cominciò la preparazione per reclamare il
possesso della Sicilia mentre altre spedizioni furono inviate verso il
Marocco e il Senegal e perfino nell'Atlantico.

Nel 409 a.C. Annibale Magone guidò la nuova spedizione in Sicilia riuscendo
a conquistare le città greche di Selinunte (antica Selinus) e Imera prima
di rientrare trionfalmente a Cartagine con le loro spoglie. Siracusa, la
principale nemica, rimase però intoccata e nel 405 a.C. Annibale Magone
guidò una seconda spedizione per conquistare l'intera isola. Questa
spedizione incontrò una feroce resistenza armata e fu colpita dalla
pestilenza. Durante l'assedio di Akragas, Annibale Magone morì per la peste
che decimò le forze cartaginesi.

Il successore di Annibale Magone, Imilcone, riuscì a riportare la campagna
su migliori binari rompendo l'assedio dei Greci, conquistando Gela e
sconfiggendo ripetutamente le forze di Dionisio il nuovo Tiranno di
Siracusa. Ciononostante, con l'esercito indebolito dalla peste, fu
costretto a chiedere la pace prima di ritornare a Cartagine.

Nel 398 a.C. Dionisio, riacquistata la sua potenza, ruppe il trattato di
pace colpendo la fortezza cartaginese di Motya. Imilcone rispose con
decisione guidando una spedizione che non solo riprese Motya ma conquistò
Messina e, infine, pose l'assedio a Siracusa stessa. L'assedio terminò con
successo nel 397 a.C. ma l'anno successivo la peste colpì ancora l'esercito
di Imilcone che collassò.

D'altra parte, la conquista della Sicilia era diventata un'ossessione per
Cartagine. Nel corso dei successivi 60 anni Greci e Cartaginesi si
scontrarono in un'incessante serie di scaramucce. Nel 340 a.C. Cartagine
era attestata nell'intero sudovest della Sicilia e una fragile pace regnava
sull'isola.

La rivolta dei Sardi nel 368 a.C.

La convivenza armata tra i due popoli (Sardi e Punici) fu assai difficile e
ripetutamente scoppiavano rivolte e ribellioni nelle comunità
sardo-nuragiche dei territori occupati, costrette a pagare forti tasse e a
sottostare a pesanti imposizioni come il divieto di coltivare in proprio la
terra. I Nuragici persero il controllo dei centri minerari dell'Iglesiente
dove i Punici assunsero il controllo diretto delle miniere, sfruttando la
manodopera indigena per l'estrazione dei minerali. Nel 368 a.C., nonostante
quasi un secolo di presenza cartaginese, scoppiò l'ennesima ribellione. Per
la durata di diversi decenni, i Sardi nuragici costrinsero gli eserciti
cartaginesi a vere e proprie campagne militari per sedare le rivolte.

Aiutata dalla sua potente flotta, Cartagine riuscì però a controllare tutti
i porti e impedì ai Sardi nuragici della parte settentrionale e orientale
della Sardegna ogni commercio con l'esterno, assediando l'Isola con un vero
e proprio blocco navale. Il trattato del 348 tra Roma e Cartagine dimostra
che i Punici raggiunsero un relativo controllo sulla Sardegna attuando
un'accentuata occupazione territoriale nei Campidani, nel Sinis, in
Trexenta, Marmilla, Iglesiente. Si costruirono opere di difesa a Nora,
Monte Sirai, Kalari, Tharros e Bithia.

Terza campagna siciliana

Nel 315 a.C. Agatocle tiranno di Siracusa, assediò Messana (oggi Messina).
Nel 311 a.C. invase gli ultimi possedimenti cartaginesi in Sicilia rompendo
i correnti accordi di pace e mise Akragas sotto assedio. Amilcare, nipote
di Annone il Navigatore, guidò la risposta cartaginese riscuotendo un
enorme successo. Nel 310 a.C. controllava pressoché l'intera Sicilia e pose
ancora sotto assedio Siracusa. Con una mossa disperata Agatocle, nel
tentativo di salvare il suo potere, guidò una contro-spedizione di 14.000
uomini contro la stessa Cartagine. Fu un successo. Per fronteggiare questo
inaspettato attacco Cartagine dovette richiamare Amilcare e la maggior
parte del suo esercito di stanza in Sicilia. La guerra terminò con la
sconfitta di Agatocle nel 307 a.C. Le forze siracusane dovettero ritornare
in Sicilia permettendo però ad Agatocle di negoziare una pace che manteneva
a Siracusa il controllo del potere greco in Sicilia.

Pirro re dell'Epiro

Fra il 280 a.C. e il 275 a.C., Pirro dell'Epiro mosse due grandi campagne
nel tentativo di proteggere ed estendere l'influenza greca nel Mediterraneo
occidentale. Una campagna venne scatenata contro Roma con il proposito di
difendere le colonie greche del sud Italia. La seconda campagna venne mossa
contro Cartagine nell'ennesimo tentativo di riportare la Sicilia
interamente sotto controllo greco.

Pirro, pur vincendo alcune battaglie sia in Italia che in Sicilia (i
cartaginesi si arroccarono a Lilibeo dove respinsero l'assedio), non riuscì
a portare a termine gli obiettivi che si era prefisso. Dove per Cartagine
questo significò il mero ritorno allo status quo, per Roma significò la
conquista di Taranto e una robusta ipoteca sull'intera Italia meridionale.
Il risultato finale mostrò quindi un nuovo bilanciamento del potere nel
Mediterraneo Occidentale: i Greci videro ridotto il loro controllo sul sud
Italia mentre Roma crebbe come potenza e le ambizioni territoriali la
portarono per la prima volta direttamente allo scontro frontale con
Cartagine.

La crisi messinese

Una nutrita compagnia di mercenari era stata assunta al servizio di
Agatocle. Alla morte del Tiranno nel 288 a.C., questi si trovarono
improvvisamente senza lavoro. Anziché lasciare la Sicilia si posero
all'assedio di Messina, conquistandola. Con il nome di "Mamertini" (figli
di Marte), si posero al comando della città terrorizzando i territori
circostanti.

Dopo anni di scaramucce, nel 265 a.C. Gerone II, nuovo Tiranno di Siracusa,
entrò in azione. Trovandosi di fronte a forze preponderanti i Mamertini si
divisero in due fazioni. Una pensava di arrendersi ai cartaginesi, la
seconda preferiva chiedere aiuto a Roma. Così due ambasciate furono inviate
alle due città.

Mentre il Senato di Roma dibatteva sul comportamento da tenere, i
cartaginesi decisero rapidamente di inviare una guarnigione a Messina. La
guarnigione fu ammessa in città e una flotta cartaginese entrò nel porto di
Messina. Poco dopo, però i cartaginesi cominciarono a negoziare con Gerone
mettendo in allarme i Mamertini che inviarono un'altra ambasciata a Roma
chiedendo l'espulsione dei cartaginesi da Messina.

L'arrivo dei cartaginesi aveva posto notevoli forze militari proprio
attraverso lo Stretto di Messina. Per di più la flotta cartaginese deteneva
l'effettivo controllo dello Stretto stesso. Era chiaro ed evidente il
pericolo per i vicini di Roma e per i suoi interessi. Come risultato il
Senato di Roma, anche se riluttante ad aiutare una banda di mercenari,
inviò una spedizione per restituire il controllo di Messina ai Mamertini.

Le due maggiori potenze del Mediterraneo Occidentale si fronteggiavano. Era
l'inizio delle guerre puniche.

Le guerre puniche

Durati complessivamente circa un secolo, questi tre grandi conflitti fra
Roma e Cartagine hanno avuto un'importanza cruciale per l'intera civiltà
occidentale.

- Prima guerra punica (dal 264 a.C. al 241 a.C.)
- Seconda guerra punica (dal 218 a.C. al 202 a.C.)
- Terza guerra punica (dal 149 a.C. al 146 a.C.)

Con le guerre puniche Roma annientò Cartagine. La fine della seconda guerra
punica segnò la fine della potenza cartaginese mentre con la terza guerra
punica ci fu la completa distruzione della città-Stato da parte di Publio
Cornelio Scipione Emiliano, su ordine del senato⁴ . I soldati romani
andarono casa per casa uccidendo i cartaginesi e rendendo schiavi i
sopravvissuti. Il porto di Cartagine fu bruciato e la città rasa al suolo.
Varie fonti moderne riportano che furono tracciati solchi con l'aratro e
sparso sale a terra, dichiarando il luogo maledetto. Lo stesso Scipione
sarebbe stato riluttante ad eseguire tali ordini. È da rimarcare però che
nessuna fonte dell'antichità menziona questo rituale e i primi riferimenti
allo spargimento di sale risalgono solo al XIX secolo⁵ .

Cartagine non sarebbe mai più stata rivale di Roma.

L'ultima Cartagine antica

Il sito era però troppo ben scelto perché rimanesse disabitato: con la lex
de coloniis deducendis, Gaio Gracco fondò Iunonia Carthago. Gaio Giulio
Cesare vi fondò una colonia romana di veterani nel 46 a.C.Alla fine del II
secolo d.C. Cartagine era il centro dell'Africa Romana e Tertulliano
retoricamente si rivolge al governatore romano puntualizzando che come i
cristiani di Cartagine ieri erano pochi e ora "hanno riempito ogni spazio
fra di voi - città, isole, fortezze, villaggi, mercati, campi, tribù,
compagnie, palazzi, senato, foro: non abbiamo lasciato niente per voi
tranne i templi dei vostri dei" (Apologeticus, scritto a Cartagine circa
197).

Non ha importanza che Tertulliano ometta qualsiasi menzione alla regione
circostante, alla rete di villaggi, alle società delle proprietà terriere.
Alcuni anni dopo, al poco documentato Concilio di Cartagine parteciparono
non meno di settanta Vescovi. Poco dopo Tertulliano si distaccò dalla
corrente principale rappresentata dal sempre crescente potere del Vescovo
di Roma; ma un più serio pericolo per i cristiani fu la controversia
donatista che interessò Sant'Agostino di Ippona mentre terminava la sua
educazione a Cartagine, prima di spostarsi a Roma.

La ricaduta politica della profonda disaffezione dei cristiani d'Africa fu
un fattore cruciale per la facilità con cui Cartagine e le città vicine
furono conquistate, nel 439, da Genserico re dei Vandali che sconfisse la
guarnigione romana facendo di Cartagine la sua capitale. Genserico era
considerato anch'egli un eretico, un ariano che in quanto tale si opponeva
ai cristiani cattolici.

Dopo un fallito tentativo di riconquistare la città nel V secolo, i
Bizantini riuscirono infine a entrare in Cartagine nel VI secolo. Con il
pretesto della deposizione del nipote di Genserico Ilderico da parte di un
lontano cugino Gelimero, i Bizantini inviarono un esercito a conquistare il
regno dei Vandali. La domenica del 15 ottobre 533 il generale bizantino
Belisario, accompagnato dalla moglie Antonina, fece il suo formale ingresso
a Cartagine risparmiandole saccheggio e massacro. Cartagine, come del resto
tutta l'Africa vandalica, venne riannessa all'Impero e divenne la capitale
della neocostituita Prefettura del pretorio d'Africa. Negli anni successivi
i Bizantini dovettero affrontare le rivolte dei berberi, che giunsero a
minacciare più volte Cartagine, fino a quando essi vennero sconfitti da
Giovanni Troglita, le cui gesta vengono cantate dal poeta Flavio Cresconio
Corippo nella Ioanneide.

Durante il regno dell'imperatore bizantino Maurizio Cartagine divenne la
capitale di un Esarcato, come Ravenna in Italia. Questi due Esarcati furono
il bastione occidentale dell'Impero Romano d'Oriente, tutto ciò che
rimaneva del suo potere in Occidente. All'inizio del VII secolo fu il
figlio dell'Esarca di Cartagine, Eraclio, a rivoltarsi, insieme al padre
Eraclio il Vecchio, contro l'Imperatore Foca, un crudele tiranno, e a
rovesciarlo. Salito al potere, Eraclio riuscì a vincere una guerra che
sembrava ormai persa contro i Persiani Sasanidi, che avevano occupato la
Siria, l'Egitto e parte dell'Asia Minore, ma che poi nella seconda fase
della guerra vennero più volte sconfitti dai Bizantini e costretti a
ritirarsi dai territori occupati.

L'Esarcato bizantino non fu in grado, però, di reggere la pressione dei
conquistatori Arabi del VII secolo. Essi, favoriti dalla lunga e logorante
guerra bizantino-sasanide (che aveva indebolito l'Impero), conquistarono in
poco tempo Siria ed Egitto e poi si lanciarono alla conquista
dell'Esarcato. Il primo attacco arabo all'Esarcato di Cartagine ebbe inizio
in Libia nel 647; gli arabi sconfissero l'esarca Gregorio, che si era reso
indipendente da Bisanzio, e annessero al loro impero la Tripolitania. La
campagna finale contro Cartagine si ebbe dal 670 al 683. Nel 697 gli Arabi
invadono l'Africa Settentrionale e occupano Cartagine strappandola ai
Bizantini, ma poco dopo vengono scacciati per l'intervento della Flotta
Bizantina mandata dall'Imperatore Leonzio di Bisanzio. Nel 698 gli Arabi
occupano nuovamente Cartagine e scacciano i Bizantini dall'Africa, ponendo
definitivamente fine all'Esarcato d'Africa.

Devono però fronteggiare le popolazioni montanare dell'Aures guidate da
Kāhina, soprannome con cui è conosciuta Dihya, regina della tribù berbera
nomade dei Ğerawa, la principale figura della resistenza all'invasione
araba del Nordafrica tra il 695 e il 705. Partendo dai monti dell'Aurès
(nord-est dell'Algeria), sede della sua tribù (sembra, di religione
ebraica), riuscì a porsi a capo di un'alleanza di tribù indigene di
religione sia ebraica che cristiana, che contrastò efficacemente per oltre
un decennio l'espansione musulmana.

Le rovine della Cartagine punica

Durante il suo soggiorno a Tunisi agli inizi dell'Ottocento, il tenente
colonnello e ingegnere Jean Emile Humbert si appassionò alla storia della
Tunisia ed in particolare a quella di Cartagine. La posizione esatta della
città era già nota all'epoca ma sulla localizzazione esatta della Cartagine
punica vi era una diatriba; dopo la terza guerra punica infatti, la città
venne rasa al suolo e riedificata rendendo problematica l'identificazione
dell'insediamento precedente. Nel 1817 Humbert fece una sensazionale
scoperta, riportando alla luce 4 stele puniche ed alcuni frammenti con
iscrizioni. Questi furono i primi oggetti cartaginesi ad essere ritrovati
fin dall'antichità.

Note

[1] Carthage: new excavations in Mediterranean capital
[2] sito consultato il 15 ottobre 2015.
[3] Studio smonta accuse di sacrifici di bambini nell'antica Cartagine,
  sviluppo-web.it. URL consultato il 30 marzo 2010.
[4] Velleio Patercolo, Historiae romanae ad M. Vinicium libri duo,Lib.I,12.
[5] George Ripley, Charles Anderson Dana, The American Cyclopædia: a
  popular dictionary of general knowledge 5:235, 1874 testo integrale

Bibliografia

- (a cura di) Sabatino Moscati, I Fenici, Bompiani, Milano, 1988 e
  successive rist.
- Sabatino Moscati, Introduzione alle guerre puniche: origini e sviluppo
  dell'impero di Cartagine, SEI, Torino, 1994
- Roberto Bartoloni, Le guerre puniche: Roma contro Cartagine. Firenze,
  Giunti, 2006 ISBN 88-09-04717-6
- M'hamed Hassine Fantar: Carthage. La cité punique. Alif — Les éditions de
  la Méditerranée, Tunis 1995, ISBN 9973-22-019-6.
- Bénichou-Safar, Hélène: Le tophet de Salammbô à Carthage - essai de
  reconstitution, Roma, École Française de Rome, 2004
- Hugoniot, Christophe: Rome en Afrique - de la chute de Carthage aux
  débuts de la conquête arabe, Paris, Flammarion, 2000
- Croizy-Naquet, Catherine: Thèbes, Troie et Carthage - poétique de la
  ville dans le roman antique au XIIe siècle, Paris, Champion, 1994
- Decret, François: Carthage ou l'empire de la mer, Paris, ´Ed. du Seuil,
  1977
- Ferjaoui, Ahmed: Recherches sur les relations entre l'Orient phénicien et
  Carthage, Fribourg, Suisse, Éd. Univ. [u.a.], 1993, ISBN 3-7278-0859-4
- Hannibal's Campaigns, by Tony Bath. New York, NY: Barnes & Noble Books,
  1981.
- Late Carthaginian Child Sacrifice and Sacrificial Monuments in their
  Mediterranean Context, by Shelby Brown. Sheffield: Sheffield Academic
  Press, 1991.
- La vie quotidienne à Carthage au temps d'Hannibal. Gilbert et Colette
  Charles-Picard. Paris: Hachette, 1958
- La légende de Carthage. Azedine Beschaouch. Paris: Gallimard, 1993.
- Carthage: Uncovering the Mysteries and Splendors of Ancient Tunisia'.
  David Soren, Aicha Ben Abed Ben Kader, Heidi Slim. New York: Simon and
  Schuster, 1990.
- Di Stefano, Giovanni. Cartagine romana e tardoantica. Pisa; Roma:
  Fabrizio Serra Editore, 2009 (Studia erudita,
- Modifiche di Luca Testa
- AA.VV, La società in Sardegna nei secoli, ERI -Edizioni RAI,
  Radiotelevisione italiana, Torino 1967.
- F. Barreca, Il retaggio di Cartagine in Sardegna, Cagliari 1960.
- F. Barreca, La civiltà fenicio punica in Sardegna, Carlo Delfino Editore,
  Sassari 1988: in PDF:
- G. Pesce, Sardegna punica, Fossataro, Cagliari 1960; riedizione Ilisso
  Edizioni, Nuoro 2000, ISBN 88-87825-13-0; in PDF:
- G. Pesce, Civiltà punica in Sardegna, Roma 1963.
- G. Lilliu, Rapporti tra civiltà nuragica e la civiltà fenicio punica in
  Sardegna, in Studi Etruschi.
- S. Moscati, La penetrazione fenicio-punica in Sardegna.
- S. Moscati, Il simbolo di Tanit a Monte Sirai, in Rivista degli studi
  orientali, Roma 1964
- Modifiche di Mauro A. Casula

Voci correlate

- Annibale
- Battaglia di Alalia
- Guerre greco-puniche
- Guerre sardo-puniche
- Guerre puniche
- Rivolta dei mercenari
- Espansione cartaginese in Italia
- Spagna cartaginese
- Trattati Roma-Cartagine
- Patriarcato di Cartagine
- Didone
- Re di Cartagine

Altri progetti

- Wikiquote contiene citazioni di o su Cartagine
- Wikizionario contiene il lemma di dizionario «Cartagine»
- Wikimedia Commons contiene immagini o altri file su Cartagine

Collegamenti esterni

Le guerre puniche su una rivista di storia

Guerre puniche

Le guerre puniche¹ furono una serie di tre guerre combattute fra Roma e
Cartagine tra il III e II secolo a.C., che si risolsero con la totale
supremazia di Roma sul mar Mediterraneo; supremazia diretta nella parte
occidentale e controllo per mezzo di regni a sovranità limitata nell'Egeo e
nel mar Nero. Sono conosciute come puniche in quanto i romani chiamavano
punici i Cartaginesi. A sua volta il termine punico è una corruzione di
fenicio, come Cartagine è una corruzione del fenicio Qart Hadash (città
nuova).

Contesto storico

Le due città, quasi "coetanee" (814 a.C. Cartagine e 753 a.C. Roma), per
lunghi secoli tennero un atteggiamento di reciproco rispetto anche se dai
trattati, stipulati nel corso del tempo, traspare una certa tendenza di
Cartagine a sentirsi "superiore". Polibio ci informa di quattro trattati
fra Roma e Cartagine: 509 a.C., 348 a.C., 306 a.C. e 279 a.C. L'ultimo ebbe
la forma di un'alleanza (anche se non stretta) contro Pirro, re dell'Epiro,
chiamato in Italia da Taranto contro i Romani e poi in Sicilia da Siracusa
contro i Cartaginesi.

La sconfitta di Pirro a Maleventum sancì il definitivo ingresso di Roma -
che arrivò così a controllare saldamente l'Italia centro-meridionale - nel
novero delle grandi potenze del Mediterraneo.

La Sicilia, in seguito all'uscita di scena di Pirro, era divisa in due
settori: a ovest i Punici, a est la città di Siracusa. Quest'ultima, per
poter estendere il suo potere, decise di rivolgere le sue attenzioni a nord
dell'isola, contro i Mamertini di Messina, che inviarono ambasciatori per
chiedere aiuto prima a Cartagine e poi a Roma. L'antica comunità di
intenti, basata sulla simmetria degli interessi (terrestri per Roma, navali
per Cartagine) cessò all'improvviso. Per 118 anni la guerra imperversò,
gradualmente estendendosi a tutto il Mediterraneo, fino alla totale
distruzione di uno dei contendenti: Cartagine.

Prima guerra punica (264 a.C. - 241 a.C)

La prima guerra punica (264 a.C. - 241 a.C.) fu principalmente una guerra
navale. Le richieste di soccorso dei Mamertini contro Siracusa raggiunsero
Roma e Cartagine. Roma, impegnata nella pacificazione del territorio
(sannita) e nell'inizio di espansione nella Pianura Padana era riluttante a
impegnarsi in Sicilia. Cartagine invece inviò subito una squadra navale. La
conquista di Messina gettava segnali favorevoli nella secolare lotta con
Siracusa; Cartagine poneva finalmente piede anche nel settore orientale
dell'isola. Probabilmente vedere Cartagine a poche miglia dalle coste del
Bruttium appena conquistato dovette creare qualche apprensione nel Senato
romano, che acconsentì a inviare soccorsi a Messina. Questo andava contro
il trattato del (300 a.C.) che vietava gli interventi di Roma in Sicilia.
Cartagine dichiarò guerra. Visto il pericolo, si alleò con la sua nemica
storica, Siracusa, contro Roma ed i Mamertini.

La maggior parte della prima guerra punica, comprese le battaglie più
decisive, fu combattuta in mare, uno spazio ben noto alle flotte
cartaginesi. Però entrambi i contendenti dovettero investire pesantemente
nell'allestimento delle flotte e questo diede fondo alle finanze pubbliche
di Cartagine. All'inizio della guerra Roma non aveva nessuna esperienza di
guerra navale. Le sue legioni erano vittoriose da secoli nelle terre
italiche ma non esisteva una Marina (la prima grande flotta fu costruita
dopo la battaglia di Agrigentum del 261 a.C.). Roma del resto mancava della
tecnologia navale e quindi dovette allestire una flotta basandosi sulle
triremi e quinqueremi (navi che avevano ordini di due o tre remi e ciascun
remo era manovrato da più rematori) cartaginesi catturate. Per compensare
la mancanza di esperienza in battaglie con le navi, Roma equipaggiò le sue
con uno speciale congegno d'abbordaggio: il corvo: esso agganciava la nave
nemica e permetteva alla fanteria, trasportata, di combattere come sapeva
fare. In almeno tre occasioni (255 a.C.), (253 a.C.) e (249 a.C.), intere
flotte furono distrutte dal maltempo. Non è certo che il peso dei corvi
sulle prore delle navi sia stato il maggior responsabile dei disastri.

Tre battaglie terrestri di larga scala furono combattute durante questa
guerra. Nel 262 a.C. Roma assediò Agrigento in un'operazione che coinvolse
entrambi gli eserciti consolari (quattro legioni). Giunsero rinforzi
cartaginesi guidati da Annone. Dopo alcune schermaglie si venne a una vera
battaglia che fu vinta dai Romani. Agrigento cadde. La seconda operazione
terrestre fu quella di Marco Attilio Regolo, quando, fra il (256 a.C.) e il
(255 a.C.) Roma portò la guerra in Africa. Cartagine venne sconfitta nella
Battaglia di Capo Ecnomo da una grande flotta romana appositamente
approntata che consentì alle legioni di Attilio Regolo di sbarcare in
Africa. All'inizio Regolo vinse la battaglia di Adys. Cartagine chiese la
pace. I negoziati tuttavia fallirono e Cartagine, assunto il mercenario
spartano Santippo, riuscì a fermare l'avanzate romana nella battaglia di
Tunisi. La guerra fu decisa nella battaglia delle Isole Egadi (10 marzo 241
a.C.) vinta dalla flotta romana sotto la guida del console Quinto Lutazio
Catulo. Parte del relitto di una nave punica affondata in questa guerra è
conservata nel Museo archeologico Baglio Anselmi di Marsala.

Rivolta dei mercenari (dal 241 al 218 a.C.)

Nell'intervallo di tempo fra la prima e la seconda guerra punica, Cartagine
dovette subire e reprimere una rivolta delle truppe mercenarie che aveva
impiegato. La rivolta era dovuta all'impossibilità dei punici di pagare le
truppe stesse alla fine del conflitto. Dopo tre anni di battaglie i
mercenari furono sgominati e Cartagine poté riprendere il suo percorso per
riconquistare il vigore economico precedente. Dopo acerrime lotte politiche
fra le due principali fazioni cittadine, Amilcare Barca, padre di Annibale
e capostipite dei cosiddetti Barcidi, partì per la Spagna con un piccolo
esercito di mercenari e cittadini punici. I Fenici infatti, dopo aver perso
le isole, cercavano una riscossa nel Mediterraneo, ed una fonte di
ricchezza per pagare le forti indennità di guerra dovute a Roma. Non
essendo aiutato dalla città, Amilcare dovette marciare per tutta la costa
del Nordafrica e buona parte della costa spagnola. Sottomise molte
popolazioni iberiche e alla sua morte fu sostituito dal genero Asdrubale
che consolidò le conquiste fatte, fondò la città di Chartago Nova (oggi
Cartagena) e stipulò un trattato con Roma. Il trattato poneva i limiti di
espansione punica in Iberia a sud del fiume Ebro. Quando anche Asdrubale fu
ucciso l'esercito scelse come capo Annibale, ancora ventisettenne.
Cartagine accettò la designazione. Dopo due anni Annibale decise di portare
la guerra in Italia, scatenando la seconda guerra punica.

Seconda guerra punica (218 a.C. - 202 a.C)

La seconda guerra punica (218 a.C. - 202 a.C.) consistette essenzialmente
in una serie di battaglie terrestri. Spiccano le figure di Annibale e
Publio Cornelio Scipione detto successivamente per le vittorie avute in
Africa "l'Africano". Il casus belli scelto da Annibale fu la sfortunata
Sagunto. Alleata di Roma ma posta a sud dell'Ebro, cioè entro i "confini"
punici, la città fu assalita, assediata e distrutta (la città di Sagunto
aveva chiesto l'intervento di Roma ma il Senato era diviso sul da farsi,
tanto che è rimasta celebre la frase "Mentre a Roma si discute, Sagunto
cade" dal latino Dum Romae consulitur, Saguntum expugnatur). Roma chiese a
Cartagine di sconfessare Annibale. Cartagine rifiutò e accettò la
dichiarazione di guerra. Annibale partì dalla Spagna con un esercito di
circa 50.000 uomini, 6.000 cavalieri e 37 elefanti.
Attraversate le Alpi, presumibilmente al passo del Moncenisio o del
Monginevro, Annibale giunse nella Pianura padana con più o meno metà delle
forze. Nell'ottica di portare dalla sua parte le tribù galliche in lotta
con Roma, combatté e sconfisse i Taurini, avversari degli Insubri che gli
si allearono assieme ai Boi. Con magistrale uso della cavalleria sconfisse
le forze romane in due importanti battaglie sul Ticino e sulla Trebbia.
L'anno successivo attraversò l'Appennino e batté le legioni di Roma nella
battaglia del lago Trasimeno. Essa è una battaglia di particolare
importanza nella storia della tattica militare perché è la prima vinta per
superiorità di manovra, ossia un esercito ottiene una posizione sul terreno
tale da impedire all'avversario qualunque difesa e costringendolo quindi
alla resa, cosa che i Romani non fecero preferendo farsi massacrare.
Sapendo di non poter assediare Roma prima di aver raccolto attorno a sé le
popolazioni dell'Italia centrale e meridionale si diresse verso la Puglia
dove, a Canne, inferse una tremenda sconfitta all'esercito romano. Ancora
una volta non osò attaccare Roma che già si aspettava l'assedio e si limitò
a operare nelle regioni del sud Italia.
Roma lentamente si riprese e adottando nuovamente la tattica del dittatore
Quinto Fabio Massimo, che poi prenderà il soprannome di "cunctator"
(temporeggiatore) per anni e con alterne fortune, combatté il generale
cartaginese restringendo sempre di più il territorio della sua azione
riconquistando man mano le città che Annibale conquistava, non appena le
condizioni militari o sociali lo consentivano. Così Capua e Taranto, per
citare le più importanti, passarono di mano da Roma ad Annibale e di nuovo
a Roma.

Nel frattempo Roma portava la guerra in Spagna, prima con i fratelli Publio
(padre dell'Africano) e Gneo Cornelio Scipione, e poi dopo la loro morte
con Publio Cornelio Scipione (futuro Africano) che attaccarono Asdrubale e
Magone (fratelli di Annibale). La Spagna fu conquistata e Asdrubale venne
in Italia cercando di portare rinforzi al fratello. Al fiume Metauro fu
sconfitto e ucciso. Magone provò a muovere le tribù galliche della Pianura
Padana ma fu sconfitto e ferito. Richiamato in patria, morì per le ferite
durante la traversata.
In maniera non determinante fu coinvolto anche il re Filippo V di Macedonia
che si alleò con Annibale e provò a combattere i romani i quali si stavano
espandendo nell'Illiria e quindi si avvicinavano ai suoi territori. Roma
mosse la sua diplomazia e le sue legioni riuscendo a fermare i Macedoni
senza grandi sforzi e aiutata dal re di Pergamo.
Altre figure importanti della seconda guerra punica sono i re numidi
Massinissa e Siface. Massinissa entrò in guerra come alleato di Annibale e
la terminò come alleato di Scipione. Specularmente, Siface era alleato di
Roma e finì la guerra come alleato di Cartagine.

Senza rifornimenti e rinforzi da Cartagine e senza riuscire a far sollevare
le popolazioni del centro Italia contro Roma, Annibale si ritrovò
praticamente assediato sui monti della Calabria dove, in seguito, gli
giunse l'ordine di Cartagine di tornare in Africa per portare aiuto contro
Publio Cornelio Scipione (Africano). Contrastando il volere del Senato,
guidato da Quinto Fabio Massimo che riteneva prioritario estromettere
Annibale dalla Penisola, Scipione, in qualità di proconsole della Sicilia e
aiutato dalle città italiche, partì per l'Africa attaccando direttamente
Cartagine. La città punica si vide costretta a richiamare Annibale che
rientrò in patria dopo 34 anni di assenza. Nel 202 a.C. a Naraggara, nei
pressi di Zama, Scipione volse contro Annibale la sua stessa strategia e lo
sconfisse, determinando la fine della seconda guerra punica.

Dal 202 al 149 a.C.

Dopo l'avventura di Annibale, Cartagine aveva dovuto cedere anche le
redditizie conquiste in Spagna, stava inoltre pagando puntualmente le nuove
indennità per la seconda sconfitta (200 talenti d'argento annui per 50
anni). Addirittura prestò aiuto militare alle forze di Roma nelle guerre
contro Antioco III, Filippo V e Perseo. La relativa decadenza dello stato
era mitigata da un riprendersi del commercio e un nuovo impulso dato
all'agricoltura e in particolare alle coltivazioni di ulivo e vite.

Roma, però, non poteva dimenticare il pesante carico di costi economici,
umani e psicologici causati dalla precedente guerra. Lo sforzo bellico fu
grandioso in termini di risorse umane. Si può calcolare che con le forze
degli alleati, Roma dovesse mantenere oltre 200.000 uomini a combattere cui
bisogna aggiungere le forze navali. Ogni combattente era sottratto alle
campagne e all'agricoltura. Si può quindi comprendere perché Roma fosse ben
attenta a far sì che Cartagine non rialzasse la testa. E a far ricordare i
romani pensava Catone il Censore. Nondimeno, la situazione poteva
mantenersi in uno stato di precario equilibrio se non fosse intervenuto
Massinissa.

Questi approfittò degli accordi di pace del 201 a.C. che vietavano a
Cartagine persino l'autodifesa senza il consenso di Roma, per sottrarre
territori di confine anche con la forza.
Nel 193 a.C. Massinissa occupò Emporia e il Senato romano inviò a Cartagine
una delegazione; nel 174 a.C. occupò Tisca e Roma inviò Catone alla guida
di un'altra commissione; ancora, il re numida occupò Oroscopa. Nel 150 a.C.
l'esasperata Cartagine, rompendo i patti, apprestò un esercito di 50.000
uomini cercando di riconquistare Oroscopa ma fu sconfitta. Il rischio per
Roma era che Cartagine, troppo indebolita, cadesse preda della Numidia. Si
sarebbe formato uno stato ricco, esteso dall'Atlantico all'Egitto e
militarmente forte. La rottura dei patti fornì Roma di un pretesto perfetto
per poter intervenire e dichiarò guerra all'eterna rivale.

Era il 149 a.C. e iniziava la terza guerra punica.

Terza guerra punica (149 a.C. - 146 a.C.)

L'esercito romano sbarcò vicino a Utica. Non appena si seppe che i romani
erano forti di un esercito di 80.000 uomini e 4.000 cavalieri, Cartagine
capitolò, inviando 300 ostaggi scelti fra gli adolescenti della nobiltà
punica.

I consoli ricevettero gli ambasciatori di Cartagine che dovettero accettare
le condizioni poste: Cartagine consegnò armature, catapulte e altro
materiale bellico. Resi inermi i cartaginesi, Censorino disse che la città
doveva essere distrutta e ricostruita 15 km all'interno. Il popolo
cartaginese si ribellò; furono uccisi tutti gli italici presenti in città,
furono liberati gli schiavi per avere aiuto nella difesa, furono richiamati
Asdrubale e altri esuli, fu chiesta una moratoria di 30 giorni per inviare
una delegazione a Roma. In questi 30 giorni, si ebbe una frenetica corsa al
riarmo. I cartaginesi riuscirono a produrre ogni giorno 300 spade, 500
lance, 150 scudi e 1.000 proiettili per le ricostruite catapulte. Le donne
offrirono i loro capelli per fabbricare corde per gli archi. Quando i
romani arrivarono alle mura di Cartagine trovarono un intero popolo stretto
a difesa della sua città. Fu posto l'assedio.

Cartagine era estremamente ben difesa. La sosta aveva dato ad Asdrubale,
posto a capo dell'esercito, la possibilità di raccogliere circa 50.000
uomini ben armati e l'assedio si protrasse. Nel 148 a.C. i nuovi consoli
furono inviati in Africa ma si rivelarono ancora più incapaci dei
predecessori. Gli insuccessi romani resero audaci i cartaginesi, Asdrubale
prese il potere con un colpo di Stato e ordinò di esporre sulle mura i
prigionieri orrendamente mutilati. I romani, inaspriti, non avrebbero
concesso mercé.

Nel 147 a.C. Publio Cornelio Scipione Emiliano venne nominato console,
avendo come collega Caio Livio Druso. Asdrubale, che difendeva il porto con
7.000 uomini, fu attaccato di notte e costretto a riparare a Birsa.
Scipione bloccò il porto da cui arrivavano i rifornimenti per gli
assediati; questi scavarono un tunnel-canale e riuscirono a costruire
cinquanta navi, ma Scipione distrusse la flotta e il tunnel-canale fu
chiuso. Nel frattempo Nefari fu attaccata da truppe romane e cadde; questo
portò la resa delle altre città. I romani si poterono concentrare su
Cartagine.

L'agonia della città si protrasse per tutto l'inverno, senza viveri e
attaccata da una pestilenza. Scipione non forzò l'attacco, che venne
lanciato solo nel 146 a.C. Per quindici giorni i sopravvissuti impegnarono
i Romani in una disperata battaglia per le strade della città, ma l'esito
era scontato. Gli ultimi soldati si rinchiusero nel tempio di Eshmun altri
otto giorni. Scipione abbandonò la città al saccheggio dei suoi soldati;
Cartagine fu rasa al suolo, bruciata, le mura abbattute, il porto distrutto
e fu anche gettato del sale sulla terra per evitare la coltivazione dei
campi e renderli ancora più aridi.

Si disse che Scipione pianse nel vedere la città bruciare, perché gli
sembrava di aver intravisto Roma in mezzo alle fiamme.

Note

[1] Per guerre puniche si intendono in generale le guerre e le battaglie
  che coinvolsero la città di Cartagine e il popolo dei Punici, originato
  dai Fenici, con altre popolazioni del Mar Mediterraneo.

Voci correlate

- Annibale
- Cartagine
- Publio Cornelio Scipione Africano
- Publio Cornelio Scipione Emiliano
- Prima guerra punica
- Seconda guerra punica
- Terza guerra punica
- Trattati Roma-Cartagine
- Trattato tra Annibale e Filippo V di Macedonia
- Lilibeo

Altri progetti

- Wikimedia Commons contiene immagini o altri file su guerre puniche

Collegamenti esterni

- Guerre puniche, in Thesaurus del Nuovo soggettario, BNCF, marzo 2013.

Annibale

Annibale Barca (in latino: Hannibal; in greco antico: Ἁννίβας, Hanníbas;
Cartagine, 247 a.C. – Lybissa, 183 a.C.) è stato un condottiero e politico
cartaginese, famoso per le sue vittorie durante la seconda guerra punica e
definito da Theodor Mommsen "il più grande generale dell'antichità"⁵ .

Figlio del comandante Amilcare Barca e fratello maggiore di Asdrubale,
Annibale, sin da piccolo profondamente nemico di Roma e deciso a
combatterla, concepì ed eseguì un audace piano di guerra per invadere
l'Italia. Marciando dalla Spagna, attraverso i Pirenei e le Alpi, scese
nella penisola, dove sconfisse le legioni romane in quattro battaglie
principali: battaglia del Ticino (218 a.C.)³ , battaglia della Trebbia (218
a.C.),⁶ battaglia del Lago Trasimeno (217 a.C.), battaglia di Canne (216
a.C.) – e in altri scontri minori.

Dopo la battaglia di Canne i Romani evitarono altri scontri diretti e
gradualmente riconquistarono i territori del sud Italia di cui avevano
perso il controllo. La seconda guerra punica terminò con l'attacco romano a
Cartagine, che costrinse Annibale al ritorno in Africa nel 203 a.C., dove
fu definitivamente sconfitto nella battaglia di Zama, nel 202 a.C.

Dopo la fine della guerra Annibale guidò Cartagine per alcuni anni, ma fu
costretto all'esilio dai Romani e nel 195 a.C. si rifugiò dal re seleucide
Antioco III in Siria, dove continuò a propugnare la guerra contro Roma.
Dopo la sconfitta di Antioco III si trasferì presso il re Prusia I, in
Bitinia. Quando i Romani chiesero a Prusia la sua consegna, Annibale
preferì suicidarsi; era il 183 a.C.

Dotato di grandi capacità tattiche e strategiche, avveduto e sagace,
Annibale, dopo le impressionanti vittorie iniziali, continuò a battersi
tenacemente in Italia per oltre 15 anni con il suo piccolo esercito di
veterani isolato in territorio nemico, cercando fino all'ultimo di
contrastare il predominio di Roma⁷ . Per le straordinarie qualità
dimostrate durante la sua carriera militare, Annibale è considerato uno dei
più grandi generali e strateghi della storia⁸ . Polibio, suo contemporaneo,
lo paragonava al suo grande rivale Publio Cornelio Scipione Africano⁹ ;
altri lo hanno accostato ad Alessandro Magno, Giulio Cesare e Napoleone.¹⁰
¹¹

Fonti e storiografia

Le principali fonti per la vita e il ruolo di Annibale sono rappresentate
dalla biografia di Cornelio Nepote (De viris illustribus), oltre a Polibio
(Storie), Tito Livio (Ab Urbe condita libri), Appiano di Alessandria
(Historia romana), Cassio Dione Cocceiano (Historia romana), Velleio
Patercolo (Historiae romanae ad M. Vinicium libri duo), e le biografie di
Plutarco su Fabio Massimo e Claudio Marcello.

Biografia

Origini familiari e gioventù

Annibale Barca (dal fenicio Hanniba'al חניבעל, Dono [o Grazia] di Baal e
Barak: fulmine) era il figlio maggiore del condottiero cartaginese
protagonista della Prima guerra punica Amilcare che era stato
soprannominato "Barca", nacque nel 247 a.C. e i suoi fratelli minori erano
Asdrubale Barca e Magone Barca. Barca non è un nome di famiglia, ma il
soprannome dato ad Amilcare e trasmesso ai figli. Invece il termine Barcidi
è stato introdotto dagli storici a posteriori per evitare confusione di
nomi. L'educazione di Annibale fu di stampo ellenistico, e fu seguita da
pedagoghi greci, tra i quali Sosilo, che avrebbe narrato le imprese
annibaliche in libri andati perduti. Modelli di Annibale, sin dai primi
anni, furono Alessandro Magno, Lisandro (per l'arte militare) ed Ercole.¹²
Passò i primi anni a Cartagine, dove, oltre ai valori greci, fu forse
istruito in materia di economia e di agronomia (presumibilmente tale
competenza derivò dalla lettura dell'opera di Magone).¹³

Il padre Amilcare, dopo la sconfitta di Cartagine nella Prima guerra punica
e dopo aver domato la rivolta dei mercenari e dei sudditi libici,¹⁴ era
determinato, in contrasto con i propositi conservatori del partito
aristocratico di Cartagine, a sviluppare un importante programma di
espansione e rafforzamento della città in funzione anti-romana. Secondo la
tradizione storiografica antica egli avrebbe contato in prospettiva per la
lotta contro Roma, sul supporto dei suoi tre figli maschi, "i tre leoncini"
allevati "per la rovina di Roma"¹⁵ . Amilcare riuscì a convincere il
"Senato" cartaginese a dargli un esercito per conquistare l'Iberia che
alcune fonti indicano come un dominio cartaginese perduto.¹⁴ Cartagine
fornì solo una forza relativamente ristretta e Amilcare accompagnato dal
figlio Annibale, che allora aveva nove anni, intraprese nel 237 la marcia
lungo le costa del Nord Africa fino alle Colonne d'Ercole. Gli altri due
figli, Asdrubale e Magone, restarono a Cartagine. Negli anni della sua
permanenza in Spagna, Annibale, pur essendo giovanissimo, si trasformò in
un soldato. Acquisì quella straordinaria tempra fisica che avrebbe
conservato fino a oltre cinquant'anni: a cinquantadue fu infatti in grado
di percorrere a cavallo, in sole quattordici ore, i duecento chilometri che
separavano Cartagine dal punto di imbarco da cui sarebbe partito, esule,
per l'Oriente.¹⁶ In questo momento si colloca il celebre episodio del
giuramento di Annibale bambino. Secondo la tradizione storiografica
iniziata da Polibio e perpetuata da altri storici antichi, prima della
partenza per la Spagna, Amilcare avrebbe fatto giurare solennemente al
figlio che egli non sarebbe mai stato amico di Roma; l'evento, messo in
dubbio dagli storici moderni, è divenuto esemplare per rappresentare
simbolicamente il sentimento di odio eterno di Annibale verso Roma che
rimase effettivamente l'elemento dominante della vita del condottiero
cartaginese¹⁷ .

La campagna di Amilcare in Spagna ebbe successo: pur con poche truppe e
pochi finanziamenti, egli sottomise le città iberiche scegliendo come base
operativa la vecchia colonia punica di Gades, l'odierna Cadice. Egli riaprì
le miniere per autofinanziarsi, riorganizzò l'esercito e iniziò la
conquista. Fornendo alla madrepatria convogli di navi cariche di metalli
preziosi che aiutarono Cartagine nel pagamento dell'ingente debito di
guerra con Roma, Amilcare ottenne grande popolarità in patria.
Sfortunatamente rimase ucciso durante l'attraversamento di un fiume.
Annibale, giovinetto, assistette inerme al tragico evento. Venne scelto
come suo successore il marito di sua figlia, Asdrubale.¹⁸ Per otto anni
Asdrubale comandò le forze cartaginesi consolidando la presenza punica,
edificando una nuova città (Carthago Nova – oggi Cartagena). Asdrubale,
impegnato nel consolidamento delle conquiste cartaginesi in Iberia,
approfittò delle relativa debolezza di Roma che doveva fronteggiare i Galli
in Italia e in Provenza per strappare il riconoscimento della sovranità
cartaginese a sud del fiume Ebro.¹⁹ In quegli anni, seguendo la tradizione
ellenistica che incoraggiava matrimoni misti tra dominatori e vinti,
Annibale sposò Imilce, una nobile di Castulo, probabilmente punicizzata.
Pare che ella gli abbia dato un figlio, il cui nome ci è ignoto, anche se è
possibile che si chiamasse come il nonno, cioè Amilcare.²⁰

Ascesa militare (221 - 219 a.C.)

Asdrubale morì nel 221 a.C. pugnalato in circostanze mai veramente
chiarite.²¹ I soldati, a questo punto, acclamarono loro comandante
all'unanimità, il giovane Annibale.²² Aveva ventisei anni e ne aveva
passati diciassette lontano da Cartagine. Il governo cartaginese confermò
questa scelta.²³

Annibale cominciò ad attaccare la popolazione degli Olcadi, che si
trovavano a sud dell'Ebro, sottomettendo poco dopo la loro capitale Cartala
(l'odierna Orgaz) e costringendoli a pagare un tributo (221 a.C.).²⁴ L'anno
successivo (220 a.C.), dopo aver trascorso l'inverno a Nova Carthago carico
di bottino, fu la volta dei Vaccei, che sottomise anch'essi riuscendo ad
occupare le loro città di Hermantica e poi Arbocala (identificabile forse
con la moderna Zamora), dopo un lungo assedio.²⁵ Gli abitanti di
Hermantica, in seguito, dopo essersi ricongiunti con il popolo degli
Olcadi, riuscirono a convincere i Carpetani a tendere al generale
cartaginese una trappola sulla via del ritorno, nei pressi del fiume
Tago.²⁶ Annibale riuscì però a battere i loro eserciti congiunti, composti
da ben 100.000 armati (principalmente Carpetani). Egli infatti riuscì in un
primo momento a evitare l'imboscata che gli avevano teso presso il fiume
Tago, e quando le forze nemiche, a loro volta, cercarono di attraversarlo
cariche di armi e bagagli per disporsi a muovere battaglia contro i
cartaginesi, furono irrimediabilmente sconfitte e sottomesse.²⁷ Annibale,
dopo due anni trascorsi a completare la conquista dell'Iberia a sud
dell'Ebro, si sentì pronto alla guerra contro Roma.

Assedio di Sagunto (219 a.C.)

Decise così di muovere guerra a Sagunto²⁸ – città alleata a Roma – con la
motivazione che si trovava a sud dell'Ebro e quindi rientrava nei territori
di competenza dei Cartaginesi e non dei Romani, anche se le era stata
imposta dai Romani, con la violenza e l'inganno, un governo fantoccio
filo-romano che ora attaccava gli alleati dei Cartaginesi (vedi Polibio e
lo storico M. Bontempelli). L'assedio durò otto mesi e terminò nel 219 a.C.
con la conquista della città.² Conquista agevolata da Roma che, impegnata
su altri fronti, credeva di avere tempo a disposizione: "Ma, facendo ciò, i
Romani sbagliarono. Li prevenne Annibale, occupando Sagunto." (Polibio).
Per questo la guerra non si svolse in Spagna, nonostante i Romani avessero
come base Sagunto, ma in Italia. "I Romani, avendo notizia della disgrazia
occorsa a Sagunto, non stettero affatto a discutere se fare o non fare
guerra, come assurdamente riferiscono alcuni scrittori" (Polibio). Invece,
appena saputo dell'attacco a Sagunto, essi inviarono un'ambasceria a
Cartagine per lamentare queste violazioni²⁹ e in cui comandavano di
consegnare Annibale e tutti i suoi generali o di aspettarsi un tremendo
attacco.

Il senato cartaginese, ricevuta alla fine di marzo 218 a.C. un'ambasceria
romana, capeggiata dal princeps senatus Marco Fabio Buteone e tra i quali
vi era anche Quinto Fabio Massimo, non accettò le condizioni dei romani
(restituzione di Sagunto e consegna di Annibale).³⁰ La guerra divenne
inevitabile.³¹

Seconda guerra punica (218-201 a.C.)

Preparativi per la guerra (inverno 219-218 a.C.)

Annibale, dopo la presa di Sagunto, si era recato a Nova Carthago per
trascorrervi l'inverno (fine del 219 a.C.). Qui apprese quanto era stato
deliberato a Roma e a Cartagine.³²

Prima di partire per l'Italia, congedò gli eserciti, ben sapendo che la
guerra non sarebbe stata breve e che i suoi soldati avrebbero avuto piacere
di rivedere le proprie famiglie prima di iniziare la lunga campagna
militare. Comandò poi a tutti loro di presentarsi all'inizio della
primavera pronti alla grande impresa.³³

All'inizio della primavera del 218 a.C. i soldati si radunarono e le truppe
di ciascuna popolazione furono passate in rassegna da Annibale. Poi
quest'ultimo partì per Gades, dove sciolse i voti fatti ad Eracle (Hercules
Gaditanus) e si impegnò a farne di nuovi nel caso le imprese fossero state
a lui favorevoli. Poi si apprestò ad organizzare non solo l'armata che
doveva compiere l'invasione dell'Italia, ma anche quelle che dovevano
rimanere in Spagna e Africa a difendere i territori cartaginesi. Fu così
che stabilì di inviare soldati ispani in Africa e africani in Spagna.³⁴

Fu così che ottenne dall'Africa contingenti di arcieri armati alla leggera
per la Spagna. Fortificò quindi l'Africa, esposta com'era agli attacchi
romani da parte della Sicilia,³⁵ e vi inviò 13.850 fanti armati di un
piccolo scudo rotondo chiamato caetra, 860 frombolieri delle Baleari, 1.200
cavalieri giunti da molte genti, da distribuire tra Cartagine e l'Africa
punica.³⁶ Inviò poi ad arruolare 4.000 giovani scelti che potessero servire
sia come difensori in Africa, sia come ostaggi.³⁷

Assegnò quindi il comando dell'armata spagnola al fratello Asdrubale, e ne
rafforzò il suo contingente militare con reparti africani costituiti da
11.850 fanti, 300 Liguri, 500 soldati delle Baleari, cavalieri libifenici
(stirpe mista di Cartaginesi e Africani), 450 Numidi, 800 Mauri, una
piccola schiera di Ilergeti e 300 cavalieri spagnoli, oltre a 21
elefanti.³⁸ Gli diede anche una flotta composta da 50 quinqueremi, 5
triremi e 2 quadriremi, anche se quelle in pieno assetto da guerra,
complete quindi di rematori, erano solo 32 quinqueremi e le 5 triremi.³⁹

La lunga marcia: da Nova Carthago alle Alpi (218 a.C.)

Da Gades tornò a Nova Carthago ai quartieri d'inverno e da qui partì
seguendo il litorale fino al fiume Ebro, oltre la città di Onussa.⁴⁰ Egli
iniziò così la grande marcia che lo avrebbe portato in Italia. Si trattava
di un'armata composta da 80.000⁴¹ -90.000 fanti⁴² ⁴³ ⁴⁴ e 10.000⁴¹ -12.000
cavalieri,⁴² ⁴³ ⁴⁴ oltre a 37 elefanti.⁴¹ ⁴³

Si racconta che nei pressi dell'Ebro, egli abbia visto in sogno un giovane
dio che diceva di essere stato inviato da Giove per guidarlo fino in
Italia. Inizialmente Annibale lo seguì senza guardarsi intorno. Quando
decise di voltarsi indietro vide un enorme serpente, seguito da un
temporale con grande fragore in cielo. Avendo chiesto al giovane dio cosa
fosse quella mostruosa creatura, gli fu risposto che si trattava della
devastazione dell'Italia e che non chiedesse oltre, lasciando che il
destino non gli fosse svelato.⁴⁵

Dopo aver valicato il fiume Ebro, disponendo l'esercito su tre colonne,⁴²
iniziarono i primi problemi. Polibio e Tito Livio scrivono che Annibale
"dovette combattere contro almeno quattro tribù": gli Ilergeti, i Bargusi,
gli Ausetani e i Lacetani (che si trovano ai piedi dei Pirenei). Essi
raggiunsero quindi la colonia greca di Emporion (attuale Ampurias).⁴⁶ A
difendere le nuove conquiste, come Tarraco, Barcino (l'odierna Barcellona),
Gerona, i valichi dei Pirenei e tutta quella che oggi è nota come Costa
Brava, Annibale lasciò Annone con 11 000 uomini (10.000 fanti e 1.000
cavalieri). Intanto 7.000 uomini furono congedati (tra cui 3.000 Carpetani)
e tornarono in Spagna, poiché Annibale giudicò pericoloso il trattenerli
con la forza.⁴⁷

E così oltrepassarono i Pirenei valicando il Colle del Perthus durante il
mese di agosto, esclusi dal numero i congedati, i morti in battaglia, i
dispersi e i disertori, poco più della metà dell'armata iniziale, vale a
dire 50 000 fanti, 9 000 cavalieri e i 37 elefanti.⁴⁶ Giunto in Gallia,
Annibale si accampò presso Illiberri (Elne),⁴⁸ da dove poté dialogare con
le vicine tribù, ottenendone il libero passaggio fino ad oltre la città di
Ruscino, in cambio di splendidi doni.⁴⁹

Nel frattempo il console Publio Cornelio Scipione (padre del futuro
Scipione l'Africano), che aveva radunato in agosto il suo esercito a Pisa
per imbarcarlo alla volta della Spagna, venne raggiunto dalla notizia che
Annibale aveva varcato i Pirenei e decise di bloccarlo sul Rodano poiché,
non essendo il fiume guadabile, Annibale avrebbe dovuto costruire un ponte
di barche per attraversarlo col suo imponente esercito, con conseguente
rallentamento nella marcia. Così il console veleggiò verso la città alleata
di Massilia, l'odierna Marsiglia, alle foci del fiume.⁵⁰

In seguito dovette scontrarsi con le tribù galliche alleate alla colonia
greca di Marsiglia e – contrariamente alle aspettative del generale
cartaginese – del tutto indifferenti alla situazione delle consorelle che
occupavano la Pianura Padana e sentivano la pressione delle armi romane.⁵¹
Annibale, durante la marcia, riuscì ad addomesticare le genti che
incontrava con doni o con la minaccia di portare loro devastazioni, fino a
quando giunse nel territorio dei Volci Tectosagi. Questi, quando seppero
dell'arrivo dell'esercito cartaginese, si trasferirono in massa ad est del
Rodano, utilizzando il fiume come baluardo ed occupandone la sponda
sinistra in armi.⁵² Allora il condottiero cartaginese riuscì a convincere
le popolazioni ad ovest del fiume a raccogliere e produrre una grande
quantità di navi e di piccole imbarcazioni, cosa alquanto gradita a queste
stesse genti che desideravano che l'armata cartaginese attraversasse il
Rodano e si allontanasse dai loro territori.⁵³

E quando sembrava tutto pronto per traghettare l'esercito cartaginese oltre
il grande fiume, l'esercito gallico dei Volsci scatenò la propria
offensiva. Annibale allora ordinò ad Annone, di risalire di notte per
almeno un giorno di marcia il fiume controcorrente soprattutto con reparti
di Iberi, attraversare quindi il fiume a monte e compiere una manovra di
aggiramento, assalendo il nemico alle spalle. Guide galliche informarono
che ad una distanza di 25 miglia si trovava un'isola, dove il passaggio
sembrava più agevolato da una profondità inferiore.⁵⁴ Giunto al guado, in
gran fretta venne tagliato il legname col quale furono costruite
imbarcazioni, sulle quali potevano essere trasportati cavalli, soldati e
bagagli. Gli Hispani, una volta spogliatisi degli abiti, passarono il fiume
su degli otri, appoggiandosi a piccoli scudi sovrapposti.⁵⁵ Passato il
fiume, Annone fece avvertire Annibale con segnali di fumo da un'altura lì
vicina. Il condottiero cartaginese, venuto a conoscenza di ciò, dispose
alla propria armata di attraversare il Rodano, per non perdere l'occasione.
La maggior parte dei cavalli venne trascinata a nuoto per le briglie,
agganciate alle poppe delle imbarcazioni. Quei pochi che invece erano stati
imbarcati, erano già sellati, in modo che i cavalieri potessero servirsene
subito appena sbarcati.⁵⁶

Non appena i Galli videro muoversi l'esercito cartaginese gli andarono
incontro con una varietà di urla, canti, percuotendo gli scudi sopra il
capo e tenendo le armi con le destre, sebbene fossero spaventati dalla
moltitudine di imbarcazioni che si stavano avvicinando alla riva.
All'improvviso poi giunsero alle loro spalle le truppe comandate da Annone,
che poco prima aveva occupato i loro accampamenti. Assaltati com'erano da
due fronti, riuscirono ad aprirsi il passo tra la massa di Cartaginesi e,
terrorizzati, fuggirono verso i loro villaggi. Così Annibale, fatte passare
tranquillamente le rimanenti truppe, pose i propri accampamenti, non
curandosi più della minaccia gallica.⁵⁷

Tito Livio racconta di come furono trasportati gli elefanti. Secondo la
ricostruzione più verosimile dell'epoca, i pachidermi furono trasportati
sopra delle zattere. Inizialmente fu costruita una zattera lunga 200 piedi
(quasi 6 metri) e larga 50 (quasi 1,5 metri), che fu ancorata con grosse
funi alla riva per non essere trascinata via. Fu quindi ricoperta di uno
strato di terra, come se fosse un ponte, in modo che gli elefanti vi
entrassero con fiducia. A questa prima zattera era quindi collegata una
seconda, lunga 100 piedi e larga sempre 50. Sulla prima zattera erano
condotti sei pachidermi, con dietro le femmine. Dalla prima zattera erano
poi sospinti sulla seconda zattera di dimensioni più piccole, che era
ancorata alla prima con legami non fissi. A questo punto venivano sciolti i
legami tra le due zattere e la più piccola con i sei elefanti era condotta
all'altra riva del fiume, accompagnata da alcune imbarcazioni che la
trascinavano. Deposti i primi pachidermi, si tornava a prenderne altri sei
per volta. Caddero nel fiume solo pochi elefanti che si dimostrarono
particolarmente irrequieti, ma grazie al loro galleggiamento riuscirono
tutti a raggiungere la riva opposta.⁵⁸

E mentre si provvedeva a traghettare gli elefanti, Annibale inviò 500
cavalieri numidi ad esplorare gli accampamenti romani per conoscere le
dimensioni dell'esercito nemico e che cosa stesse preparando. A questo
squadrone di cavalleria si fecero incontro 300 cavalieri romani, che erano
stati inviati dal console Scipione dalla foce del Rodano, dove l'esercito
romano era sbarcato. Lo scontro tra i due reparti di cavalieri fu
inevitabile, e sebbene la vittoria arrise ai Romani, poiché i Numidi si
diedero alla fuga, i morti e feriti furono in egual numero da entrambe le
parti.⁵⁹

Rientrata la cavalleria numida, Annibale era incerto sul da farsi, se
proseguire attraversando le Alpi oppure se andare incontro al console
romano ed affrontarlo in battaglia. Lo dissuase da tale dubbio l'arrivo
degli ambasciatori dei Galli Boi (popolazione della Gallia Cisalpina), a
capo dei quali vi era un certo Magilo (o Magalo), principe dei Boii, venuto
a fargli da guida, aiutando il generale cartaginese ad attraversare le Alpi
al fine di combattere il comune nemico: Roma.⁵¹

Il generale cartaginese volle evitare, quindi, lo scontro immediato con
Scipione, poiché il suo scopo era di arrivare in Italia con il massimo di
forze e poi infliggere una serie di sconfitte umilianti ai romani favorendo
in questo modo la defezione delle popolazioni italiche assoggettate; così
dopo aver fatto passare il fiume all'esercito, elefanti compresi, puntò
verso nord risalendo il corso del Rodano. Polibio e Livio hanno descritto
con molti dettagli la tecnica impiegata da Annibale per far attraversare
gli elefanti che erroneamente gli antichi ritenevano incapaci di nuotare.
Nei racconti dei due storici il condottiero cartaginese avrebbe fatto
costruire grandi zattere coperte da uno strato di terreno per ingannare gli
animali che docilmente salirono sulle imbarcazioni; alcuni avrebbero
attraversato camminando sul fondale e usando le proboscidi mantenute fuori
dall'acqua per respirare.⁶⁰

Passaggio delle Alpi (218 a.C.)

Annibale, dopo aver preso la decisione di attraversare le Alpi, radunò
l'assemblea e cercò di scuotere l'animo dei soldati, sia esortandoli sia
rimproverandoli.⁶¹ Comandò quindi di ristorarsi e prepararsi per il
viaggio.⁶² Il giorno seguente l'esercito si mise in marcia risalendo il
corso del Rodano, non perché questa fosse la via più breve, ma perché più
si fosse allontanato dal mare e meno probabilità vi sarebbero state di
scontrarsi con i Romani prima di giungere in Italia.⁶³

Livio sostiene che Annibale dopo quattro giorni di marcia sia giunto in una
località chiamata Isola. Qui i fiumi Rodano e Isère si incontrano,
scendendo entrambi dalle Alpi.⁶⁴ Anche lo storico greco Polibio scrive che
Annibale arrivò col suo esercito all'altezza del fiume Isère, affluente di
sinistra del Rodano, ma non aggiunge nessuna informazione circa il valico
delle Alpi: probabilmente se ne era già persa la memoria o la cosa era
ritenuta superflua.⁶⁵ Questo territorio compreso tra i due fiumi era
abitato dagli Allobrogi, gente assai potente e ricca nella Gallia di quel
periodo.⁶⁶

Si racconta che il popolo degli Allobrogi fosse in preda a discordie
interne. Due fratelli erano infatti in lotta per il possesso del regno e
Annibale venne chiamato a dirimere la disputa. Egli, divenuto arbitro del
regno, restituì il potere al fratello maggiore, ottenendone in cambio aiuti
di vettovaglie e di abiti per meglio superare il gelo presente sulle Alpi.
Una volta placate le discordie tra gli Allobrogi, l'armata cartaginese non
prese il cammino per la strada più breve, ma ripiegò sulla sinistra verso
il paese dei Tricastini, poi passando nella parte estrema del territorio
dei Voconzi, giungendo quindi al paese dei Tricori e raggiungere il fiume
Druenza (Durance).⁶⁷ Questo fiume era «particolarmente difficile da
attraversare, più di ogni altro della Gallia», tanto da generare panico e
confusione nelle truppe durante la sua traversata.⁶⁸

Sempre secondo il racconto di Livio, Annibale dal fiume Druenza per strade
relativamente piane giunse alle Alpi senza subire ulteriori attacchi da
parte delle popolazioni celtiche del posto. Purtroppo l'imponenza delle
montagne, gli uomini di aspetto selvaggio con barbe e capelli lunghi,
l'immagine squallida di ogni cosa, rinnovarono nei soldati il terrore.⁶⁹ I
montanari del luogo cercarono, inoltre, di opporre resistenza al passaggio
dell'esercito cartaginese, senza però riuscirvi, grazie ad una serie di
stratagemmi che Annibale escogitò durante la lunga marcia, occupando
alture, passi, borghi e villaggi nemici di volta in volta.⁷⁰ Dopo nove
giorni di marcia, Annibale giunse al valico per passare le Alpi. L'esercito
si fermò nei suoi pressi per due giorni, sorpreso anche da una nevicata,
caduta mentre la costellazione delle Pleiadi tramontava.⁷¹

I soldati, presi da grande appagamento, ripresero la marcia, sebbene la
discesa fu più aspra e difficile rispetto alla salita, in quanto la strada
sul versante italico era più scoscesa rispetto a quella del versante
gallico, con grande rischio di cadere e precipitare nei dirupi
sottostanti.⁷²

Le grandi vittorie in Italia: dal Ticino a Canne (218-216 a.C.)

Fu così che Annibale giunse in Italia cinque mesi dopo la partenza da Nova
Carthago e quindici giorni dopo aver valicato le Alpi.⁷³ Sul problema di
quante truppe rimasero dopo la traversata non vi era accordo fin
dall'antichità. Alcuni parlano addirittura di 100.000 fanti e 20.000
cavalieri; altri invece di un contingente piuttosto modesto, formato da
20.000 fanti, 6.000 cavalieri.⁷⁴ Livio sostiene che Lucio Cincio Alimento,
che aveva scritto dopo essere stato fatto prigioniero da Annibale, avrebbe
potuto offrire la miglior testimonianza storica. E invece sembra abbia
fatto confusione riguardo al numero complessivo, comprendendo oltre
all'armata iniziale anche quella che si unì al condottiero cartaginese tra
Liguri e Galli, e contandone perciò 80.000 fanti e 10.000 cavalieri. Sempre
Cincio Alimento aveva sentito dire da Annibale di aver perduto dopo il
passaggio del Rodano, 36.000 uomini ed un grandissimo numero di cavalli e
altri animali.⁷⁵

In Gallia Cisalpina Annibale dovette passare inizialmente, prima di
raggiungere le tribù alleate degli Insubri e dei Boi, attraverso il
territorio dei Taurini⁷⁶ che opposero resistenza, ma furono facilmente
sconfitti (dopo la presa della loro capitale, nei dintorni dell'odierna
Torino), anche perché erano in lotta proprio con gli Insubri.⁷⁷ Nel
frattempo Publio Scipione, inviato il fratello Gneo in Spagna con la flotta
e parte delle truppe, era ritornato in Italia attestandosi a Piacenza.⁷⁸
Tiberio Sempronio Longo, richiamato dal Senato romano, dovette rinunciare
al progetto di sbarco in Africa.⁷⁹ Il piano di Annibale era riuscito; la
sua audace e inattesa offensiva terrestre costrinse Roma ad abbandonare
precipitosamente i suoi piani di attacco diretti a Cartagine che quindi per
il momento non dovette temere minacce da parte del nemico.

La sua improvvisa apparizione nella Gallia cisalpina fece ribellare molte
tribù galliche che da poco avevano stipulato un'alleanza con Roma. Dopo una
breve sosta per lasciare riposare i soldati, Annibale mosse lungo la valle
del Po sconfiggendo i Romani, guidati dal console Publio Cornelio Scipione,
in un combattimento lungo il Ticino; il console rischiò di essere ucciso e
la cavalleria numidica si dimostrò molto pericolosa; le legioni si
ritirarono e furono costrette ad evacuare buona parte dell'attuale
Lombardia.⁸⁰ Nel dicembre dello stesso anno ebbe l'opportunità di mostrare
la sua capacità strategica quando attaccò al fiume Trebbia, vicino
Piacenza, le forze di Publio Cornelio Scipione (padre dell'Africano), cui
si erano aggiunte le legioni di Tiberio Sempronio Longo.⁸¹ Tatticamente la
battaglia anticipò quella di Canne. L'eccellente fanteria pesante romana si
incuneò nel fronte dell'esercito cartaginese, ma i Romani furono
accerchiati ai fianchi dalle ali della cavalleria numidica e respinti verso
il fiume, dove furono sorpresi da un contingente di truppe opportunamente
nascosto da Annibale lungo la riva. Dei 16.000 legionari e 20.000 alleati,
si salvarono circa 10.000 uomini che ripiegarono nella colonia romana di
Piacenza fondata da poco (218 a.C.).⁸²

Dopo aver resa sicura la sua posizione nel nord Italia con questa
battaglia, Annibale acquartierò le sue truppe per l'inverno fra i Galli, il
cui zelo per la sua causa cominciò a scemare a causa dei costi del
mantenimento dell'esercito punico. Nella primavera del 217 a.C. Annibale
decise di trovare a sud una base di operazioni più sicura.⁸³ Con le sue
truppe e l'unico elefante sopravvissuto all'inverno, attraversò quindi
l'Appennino senza incontrare opposizione. Lo attendevano grosse difficoltà
nelle paludi dell'Arno, dove perse molte delle sue truppe per i disagi e le
malattie e dove egli stesso perse un occhio.⁸⁴

Nepote invece afferma che non poté più utilizzare l'occhio destro bene come
prima.⁸⁵

Avanzò quindi in Etruria su terre più elevate, seguito dalle nuove legioni
romane.⁸⁷ Dopo aver devastato e saccheggiato il territorio, organizzò un
abile imboscata contro le truppe del console Gaio Flaminio. Con l'aiuto
della nebbia riuscì a sorprendere i romani nella Battaglia del Lago
Trasimeno; Annibale posizionò le sue truppe sulle colline che sovrastavano
la via lungo il lago che le legioni, ignare del pericolo, stavano
percorrendo; al momento convenuto i soldati del condottiero cartaginese
calarono all'improvviso dalle colline sulle truppe romane in marcia che
furono intrappolate sulle spiagge e nelle acque del lago. La battaglia si
concluse con la completa disfatta dei romani; morì anche il console
Flaminio, ucciso da un cavaliere celtico.⁸⁸ ⁸⁹ ⁹⁰

Annibale credette forse di avere la strada per Roma aperta. Ma se da un
lato era vero che nessun esercito si frapponeva più fra lui e Roma, man
mano che si addentrava in Umbria, dovette constatare che le popolazioni
continuavano a rimanere fedeli a Roma e a lui ostili,⁹¹ pertanto preferì
sfruttare la sua vittoria per spostarsi dal Centro al Sud Italia tentando
di suscitare una rivolta generale contro il dominio di Roma. Suo malgrado,
questa strategia a lungo andare fallì, nonostante un iniziale successo.
Infatti la maggior parte delle città sottomesse a Roma non si ribellarono
come lui aveva sperato.

Controllato e infastidito da vicino dalle truppe del dittatore Quinto Fabio
Massimo che sarà detto "il Temporeggiatore"⁹² , in questa fase Annibale
riuscì solo parzialmente nel suo intento di minare la solidità dello stato
romano. Dal punto di vista militare invece egli continuò a mostrare una
grande abilità tattica: in un'occasione, anche se apparentemente in
difficile posizione nella pianura campana, riuscì a sfuggire con uno
stratagemma e a raggiungere le ricche pianure dell'Apulia, dove i Romani
non osarono affrontarlo per timore della superiore cavalleria
cartaginese.⁹³ Annibale inoltre non mancò di seminare confusione e sospetto
nel campo nemico incendiando e devastando i terreni attraversati dal suo
esercito ma risparmiando i possedimenti di Fabio Massimo, insinuando in
questo modo il dubbio su possibili accordi segreti con il dittatore
romano.⁹⁴

Nel complesso durante la campagna del 217 a.C. Annibale non riuscì a
ottenere la collaborazione delle principali popolazioni italiche, ma l'anno
seguente, grazie a nuove, impressionanti vittorie, ebbe l'opportunità di
mettere in grave difficoltà il sistema di alleanze di Roma con i popoli
alleati dell'Italia meridionale. Un grande esercito romano costituito da
otto legioni e comandato dai consoli Lucio Emilio Paolo e Gaio Terenzio
Varrone, avanzò verso di lui in Apulia e accettò battaglia nei pressi di
Canne.⁹⁵ Ponendo al centro dello schieramento la fanteria ibero-gallica
(che come previsto cedette rapidamente sotto l'urto dell'attacco frontale
dei legionari) e sui due lati la fanteria pesante africana, armata in parte
con armi romane catturate nelle precedenti battaglie, Annibale attirò la
massa delle legioni romane in una trappola.⁹⁶ Nel tentativo di sfondare le
linee dei Galli, i Romani furono attaccati sui fianchi dalla fanteria
pesante africana e presto, compressi in uno spazio ristretto, non poterono
far valere la loro superiorità numerica e furono messi in difficoltà.
Inoltre la cavalleria pesante numidica sbaragliò subito la cavalleria
romano-italica, e, mentre la cavalleria leggera numidica, inseguiva i resti
della cavalleria nemica, rientrò in campo alle spalle delle legioni romane
già in grave difficoltà, completando l'accerchiamento.⁹⁷ Annibale riuscì
quindi a circondare le legioni e a distruggerle quasi completamente.⁹⁸ Le
legioni romane, attaccate da tutte le direzioni e senza spazio di manovra,
furono progressivamente distrutte; quasi 45.000 legionari, novanta
senatori, trenta tra ex-consoli, pretori ed edili, caddero sul campo di
battaglia, venne ucciso anche il console Emilio Paolo; 10.000 furono i
prigionieri e solo 3.000 circa riuscirono a rifugiarsi a Venusia con
l'altro console Varrone⁹⁹ . Diversa l'analisi della battaglia ad opera del
prof. Alessandro Barbero il quale esclude che Annibale possa aver
circondato un esercito come quello romano che contava il doppio dei soldati
cartaginesi. Servendosi anche di un'applicazione multimediale, il prof.
Barbero ha dimostrato che l'accerchiamento avvenne perché la cavalleria
cartaginese, dopo aver sfondato la linea dei Romani, non si sparpagliò ma
rimase compatta e, tornando indietro verso il centro dello scontro, colse
alle spalle i Romani ¹⁰⁰ .

Le perdite di Annibale furono circa 6.000 uomini. Questa vittoria favorì
finalmente importanti defezioni e portò al suo fianco gran parte delle
popolazioni meridionali, tra cui la Daunia, parte del Sannio, la Lucania e
il Bruzio, mentre l'Etruria e i Latini restarono fedeli all'Urbe. Il
condottiero sperò forse in un primo tempo di aver raggiunto la vittoria
finale; alcuni prigionieri furono inviati a Roma per trattare il riscatto
ma il senato romano rifiutò ogni discussione e si dimostrò deciso a
continuare la guerra.

Polibio immagina il condottiero cartaginese a colloquio con i suoi
comandanti la sera della battaglia di Canne ormai conclusa per sottolineare
l'errore di strategia commesso dal vincitore:

Annibale dunque non ritenne possibile portare un attacco diretto a Roma
nonostante questa apparisse indebolita dopo le gravi perdite subite e
preferì dispiegare le truppe sul territorio occupato nel meridione per
consolidare le sue posizioni e favorire ulteriori defezioni¹⁰² . Dopo la
battaglia di Canne l'evento più importante della guerra in Italia fu
l'alleanza di Annibale con Capua, allora la seconda maggior città d'Italia
dopo Roma e prima per ricchezza.¹⁰³ , dove l'esercito cartaginese trascorse
l'inverno del 216-215 a.C., avendo finalmente la possibilità dopo tre anni
di continui combattimenti, di riposare¹⁰⁴ . La tradizione storiografica
romana ha dato grande importanza a questi cosiddetti "ozi di Capua" che
avrebbero compromesso la solidità e la combattività di Annibale e del suo
esercito, fiaccati dai piaceri del soggiorno nella città campana¹⁰⁴ .
Questa interpretazione tradizionale peraltro non trova alcun riscontro in
Polibio ed è stata fortemente svalutata dalla storiografia moderna che la
ritiene tendenziosa ed errata; in realtà Annibale e il suo esercito
avrebbero continuato a dimostrare la loro superiorità per altri undici anni
in Italia senza subire reali sconfitte¹⁰⁴ .

Gli anni trascorsi nell'Italia meridionale (215-203 a.C.)

Negli anni successivi Annibale dovette rinunciare a grande manovre
offensive e limitarsi a controllare le principali città dell'Italia
meridionale. Non riuscì più a costringere i suoi nemici ad una nuova grande
battaglia campale; i romani ritornarono alle tattiche di logoramento di
Quinto Fabio Massimo e dispiegarono sul campo un numero sempre più elevato
di legioni per controllare il territorio e recuperare lentamente le
posizioni perdute¹⁰⁵ .

Annibale cercò inizialmente di sfruttare la grande vittoria di Canne; inviò
a Cartagine il fratello Magone per illustrare i brillanti successi
raggiunti e richiedere rinforzi, ma i dirigenti della città, preoccupati
per la situazione in Spagna, si limitarono ad inviare un piccolo
contingente di cavalleria¹⁰⁶ . Il condottiero cartaginese nel 215 a.C.
tentò di estendere il suo dominio in Italia meridionale ma subì alcuni
insuccessi nel tentativo fallito di occupare Nola difesa dal tenace Marco
Claudio Marcello.¹⁰⁷ Egli cercò anche di organizzare una grande coalizione
internazionale contro Roma e concluse un importante trattato di alleanza
con Filippo V di Macedonia¹⁰⁸ , Annibale inoltre entrò in contatto anche
con gli inviati del giovane re di Siracusa, Geronimo, che sembrava disposto
a cooperare nella lotta contro Roma.¹⁰⁹

Nel 214 a.C. Annibale occupò il Bruzio e conquistò gli importanti porti di
Locri e Crotone da dove sperava di poter entrare in contatto con la
madrepatria¹¹⁰ , ma un nuovo attacco a Nola venne respinto da Claudio
Marcello; nel 213 a.C. la situazione sembrò volgere nuovamente a favore di
Cartagine: Siracusa ruppe l'alleanza con Roma e l'intera Sicilia si
ribellò; Annibale riuscì a conquistare, grazie alla collaborazione di una
fazione della città, la colonia greca di Taranto, anche se la rocca che
controllava l'importante porto, rimase in mano ai Romani.¹¹¹ . Nel 212 a.C.
il centro delle operazioni divenne Capua dove i Romani concentrarono sei
legioni per assediare e riconquistare la città: la situazione del
cartaginese divenne più difficile. Annibale continuò tuttavia a battersi
coraggiosamente e raggiunse altre vittorie locali¹¹² ; dall'Apulia ritornò
in Campania in soccorso di Capua;¹¹³ il pretore Tiberio Sempronio Gracco
venne ucciso in un agguato, due formazioni legionarie romane furono
distrutti nella battaglia del Silaro e nella prima battaglia di Erdonia¹¹⁴
; i romani sospesero temporaneamente l'assedio di Capua.

Nel 211 a.C. tuttavia le legioni romane, in assenza di Annibale,
ritornarono ad assediare Capua la cui situazione divenne drammatica.
Annibale rientrò ancora in Campania, ma dopo soli cinque giorni, temendo
che a Capua potesse trovarsi intrappolato dall'arrivo dei nuovi consoli,
che lo avrebbero così tagliato fuori dai necessari rifornimenti, giunse
alla conclusione che era impossibile sbloccare un simile assedio con un
attacco di forza.¹¹⁵ La soluzione che egli escogitò fu quella di marciare
in modo rapido e inaspettato contro Roma stessa, «che era il centro della
guerra», provocando negli abitanti un tale spavento, da indurre Appio
Claudio a sbloccare l'assedio e correre in aiuto della patria, oppure
dividere il proprio esercito, nel qual caso sia le forze inviate a Roma in
aiuto, sia quelle lasciate a Capua sarebbero state facilmente battibili.¹¹⁶

La marcia proseguì attraverso il Sannio ed arrivò a tre chilometri dalla
città sperando in questo modo di alleggerire la situazione di Capua.¹¹⁷
L'improvvisa avanzata del cartaginese provocò il panico nella popolazione,
ma, non disponendo delle forze e dell'equipaggiamento per un lungo assedio,
egli ben presto dovette ritirarsi nuovamente¹¹⁸ . Tito Livio nel suo
resoconto di questa famosa incursione di Annibale fino alle porte di Roma
(Hannibal ad portas) inserisce elementi scarsamente attendibili su eventi
climatici soprannaturali che avrebbero scosso la risolutezza del
condottiero e riferisce del comportamento impavido del Senato di Roma¹¹⁹ .
In realtà Annibale, avendo raccolto un notevole bottino dopo il saccheggio
del territorio intorno a Roma e ritenendo che il suo piano per distrarre le
legioni romane dall'assedio di Capua fosse sostanzialmente fallito, decise
autonomamente di ritornare in Campania.¹²⁰ Il condottiero cartaginese
inflisse una sconfitta alle truppe romane che, al comando del console
Publio Sulpicio Galba Massimo, lo avevano seguito,¹²¹ ma non poté più
impedire la caduta di Capua.¹²² Nella città campana, le autorità locali
ritennero impossibile prolungare la resistenza; ritenendo che Annibale non
potesse più portare aiuto e sperando nella clemenza di Roma, decisero di
arrendersi. La repressione di Roma fu spietata: i nobili campani vennero in
buona parte giustiziati e tutti gli abitanti vennero venduti come schiavi;
Capua, ridotta in rovina, venne trasformata in borgo agricolo sotto il
controllo di un prefetto romano. La brutale vendetta di Roma fece vacillare
la decisione delle altre popolazioni vicine.

Nel 210 a.C., Annibale non riuscì più a sferrare grandi offensive, e Roma,
attenendosi ai principi tattici di Fabio Massimo, continuò a contendere
territorio e risorse al cartaginese senza farsi coinvolgere in grandi
battaglie campali. Così Tito Livio descrive il particolare momento della
guerra in corso ormai da otto lunghi anni:

Annibale era particolarmente angosciato dal fatto che Capua, assalita dai
Romani con maggior decisione di quanto non fosse stata difesa, aveva
allontanato dai Cartaginesi molte popolazioni dell'Italia meridionale. Del
resto egli non avrebbe potuto mantenerle in suo potere distribuendo tra
loro le dovute guarnigioni, poiché questo avrebbe frantumato l'esercito in
numerose e piccole parti, esponendolo ad un attacco congiunto delle forze
romane. D'altro canto, ritirando i presidi, avrebbe perduto la fedeltà
degli alleati. Fu così che preferì saccheggiare quelle città che non poteva
difendere per abbandonare ai nemici solo luoghi devastati.¹²³ Egli infatti,
quello stesso anno, ottenne ancora una vittoria, ad Herdonia (oggi Ordona,
in Apulia), dove sconfisse un altro esercito proconsolare, ma che non
influì sul corso della guerra in corso. Quinto Fabio Massimo, nonostante i
suoi quasi settant'anni, assalì Taranto che espugnò l'anno successivo. Qui
30.000 dei suoi abitanti furono venduti come schiavi. Era il 209 a.C. e
Roma, con 10 delle sue 21 legioni attive (parie 100.000 cittadini circa ed
altrettanti alleati), continuava la graduale riconquista del Sannio e della
Lucania.

Nel 208 a.C. i nuovi consoli, l'esperto Marco Claudio Marcello, la "spada
di Roma" e conquistatore di Siracusa,¹²⁴ e Tito Quinzio Crispino,
sembrarono decisi finalmente ad attaccare in campo aperto Annibale in quel
momento accampato con il suo esercito a Venosa; ma il cartaginese si
dimostrò ancora una volta superiore: i due consoli furono attirati in
un'imboscata, Marcello venne ucciso sul posto e Crispino mortalmente
ferito. L'esercito romano, rimasto senza capi, batté in ritirata. Annibale
subito accorse a Locri nel Bruzio dove disperse le forze romane che
l'assediavano; cadde prigioniero anche il comandante romano, il futuro
storico Lucio Cincio Alimento; la campagna del 208 a.C. si chiuse
favorevolmente per il condottiero cartaginese¹²⁵ .

Nel 207 a.C. sembrò che finalmente la madre patria avesse deciso di fornire
importanti aiuti ad Annibale; il fratello Asdrubale riuscì a superare
l'opposizione del giovane Publio Cornelio Scipione e marciò dalla Spagna
fino in Italia dopo aver attraversato le Alpi. Annibale, informato
dell'arrivo del fratello, dal Bruzio mosse verso nord; il console Gaio
Claudio Nerone non riuscì a bloccarlo e il condottiero raggiunse con il suo
esercito l'Apulia, dove sperava di riuscire a concertare un
ricongiungimento con un esercito cartaginese che stava discendendo l'Italia
agli ordini del fratello¹²⁶ . In realtà i romani intercettarono i
messaggeri inviati da Asdrubale e quindi Annibale rimase all'oscuro delle
sue intenzioni e rimase fermo in Apulia; il console Nerone con abile
manovra tenne impegnato Annibale mentre con una parte delle sue forze
marciò a nord dove insieme all'altro console Livio Salinatore sconfisse
Asdrubale nella battaglia del Metauro¹²⁷ . Il fratello di Annibale venne
ucciso e la sua testa venne gettata nell'accampamento cartaginese¹²⁸ .

Annibale decise quindi di ritornare nelle montagne del Brutium dove era
intenzionato a perseverare ancora e resistere. Il fratello superstite
Magone venne fermato in Liguria 205 a.C. – 203 a.C. e l'alleanza con
Filippo V di Macedonia non gli portò alcun vantaggio a causa del tempestivo
intervento della flotta e dell'esercito romano in Grecia.

Dal 205 al 203 a.C. Annibale rimase praticamente bloccato nel Bruzio; egli
difese tenacemente le sue ultime posizioni; non poté impedire la caduta di
Locri ma i comandanti romani, ancora intimoriti dalla sua impressionante
reputazione, rinunciarono ad attaccarlo¹²⁹ . Dopo il fallimento di Magone
in Liguria nel 203 a.C. e le vittorie di Cornelio Scipione in Africa,
giunse l'ordine da Cartagine di ritornare in patria e infine nell'autunno
203 a.C. Annibale dovette abbandonare l'Italia portando con sé i suoi
veterani e i volontari italici disposti a seguirlo¹³⁰ . Egli in realtà era
consapevole da tempo che la sua lunga campagna nella penisola era fallita;
fin dal 205 a.C. aveva fatto incidere, secondo la tradizione dei
condottieri ellenistici, un'iscrizione in bronzo al Tempio di Hera a Capo
Lacinio dove venivano descritte le sue imprese in Italia¹³¹ .

La capacità di Annibale di rimanere in campo per quindici anni senza soste
in Italia in mezzo agli eserciti nemici, nell'ostilità della popolazione,
senza mezzi e aiuti adeguati; le sue quasi continue vittorie in grandi
battaglie campali e in numerosi scontri minori e soprattutto la capacità
del condottiero cartaginese di mantenere sempre la coesione e la fedeltà
delle sue truppe nel corso dell'interminabile ed estenuante campagna, sono
state considerate da Polibio i maggiori successi della sua carriera
militare¹³² . Anche Theodor Mommsen ha espresso grande ammirazione per la
capacità di Annibale per oltre dieci anni di combattere una guerra
difensiva di logoramento contro un gran numero di eserciti nemici; lo
storico tedesco ritiene "meraviglioso" che il condottiero cartaginese sia
riuscito a combattere con "eguale perfezione" due tipi di guerra
completamente diversi: l'audace campagna offensiva dei primi anni in Italia
e le lunghe operazioni difensive dal 215 al 203 a.C.¹³³ .

Ritorno in Africa (203-202 a.C.)

Nel 204 a.C. Publio Cornelio Scipione Africano, che l'anno prima era stato
eletto console, portò la guerra in Africa con 25.000 uomini. Scipione si
alleò con Massinissa, re numida avversario dell'altro re numida, Siface,
che lo aveva cacciato dal regno con l'aiuto dei cartaginesi, e ne poté
usare la cavalleria, molto più adatta alle nuove tattiche belliche di
quella romana. Cartagine cercò di intavolare trattative di pace ma Scipione
sconfisse le forze di Asdrubale e Siface in due consecutive battaglie.

Annibale sbarcò coi veterani ad Adrumeto, dove erano i possedimenti della
sua famiglia.¹³⁴ Il ritorno di Annibale in Africa tuttavia rinforzò la
resistenza cartaginese e rinsaldò il morale della popolazione, ridando il
vantaggio al partito della guerra; il condottiero ricevette il comando
delle truppe disponibili, un misto di milizie cittadine e dei suoi veterani
e mercenari trasferiti dall'Italia. Raccolse, in tutto, 36.000 fanti, 4.000
cavalieri e 80 elefanti.¹³⁵

Nel 202 a.C., dopo un'inutile conferenza di pace con Scipione, si scontrò
con lui nella battaglia di Zama. Scipione disponeva di un esercito
efficiente e addestrato e poteva impiegare l'ottima cavalleria numidica di
Massinissa, ma Annibale ideò un nuovo piano di battaglia che mise in
difficoltà le legioni romane. La battaglia fu aspra e combattuta,
l'intervento delle riserve di veterani di Annibale sembrò dare ancora una
possibilità di vittoria al cartaginese ma alla fine l'arrivo della
cavalleria di Massinissa fu decisivo; la vittoria di Scipione fu completa e
Annibale dovette fuggire ad Adrumento con pochi superstiti¹³⁶ . Secondo
Cornelio Nepote, nella fuga subì un tradimento ed agguato (poi rivelatosi
inutile) da parte dei Numidi, che erano fuggiti dallo scontro assieme al
Comandante. La sconfitta a Zama pose fine alla residua resistenza di
Cartagine e alla Seconda guerra punica, ma Annibale dette un'ultima prova
delle sue grandi qualità di condottiero, dimostrandosi in grado, anche
nelle circostanze sfavorevoli del momento, di concepire e controllare
l'andamento tattico della battaglia meglio del suo brillante avversario¹³⁷
.

Annibale a Cartagine (201-195 a.C.)

Annibale aveva appena 46 anni e dimostrò di saper essere non solo un
condottiero, ma anche un uomo di stato. Dopo un periodo di oscuramento
politico, nel 195 a.C. tornò al potere come suffeta (capo del governo). Il
titolo era diventato abbastanza insignificante, ma Annibale gli ridiede
potere e prestigio. Attaccò, in particolare, il temuto Consiglio dei Cento,
garante del potere oligarchico: restituì, da vitalizia che era, una durata
annuale alla carica di membro del Consiglio.¹³⁸ In questi anni, si dedicò
anche all'agricoltura: impiegò infatti i suoi reduci nella gestione dei
suoi possedimenti terrieri in Byzacena, antica regione della Tunisia.¹³⁹

L'economia cartaginese, pur se deprivata degli introiti del commercio,
stava riprendendo vigore con un'agricoltura specializzata. Annibale tentò
una riforma dello Stato per incrementare le entrate fiscali, ma
l'oligarchia, sempre gelosa di lui, tanto da accusarlo di aver tradito gli
interessi di Cartagine quando era in Italia, evitando di conquistare Roma
quando ne aveva avuto la possibilità, lo denunciò ai sempre sospettosi
Romani.

L'esilio e la morte

Annibale preferì scegliere un volontario esilio. Prima tappa fu Tiro, la
città-madre di Cartagine. Dopo fu a Efeso alla corte di Antioco III, re dei
Seleucidi. Questo re stava preparando una guerra a Roma. Annibale si rese
subito conto che l'esercito siriaco non avrebbe potuto competere con quello
romano. Consigliò quindi di equipaggiare una flotta e portare un esercito
nel sud Italia aggiungendo che ne avrebbe preso lui stesso il comando.
Antioco III, però, ascoltò piuttosto cortigiani ed adulatori e non affidò
ad Annibale nessun incarico importante. Nel 190 a.C. Annibale fu posto al
comando della flotta fenicia, ma fu sconfitto in una battaglia alle foci
dell'Eurimedonte.

Dalla corte di Antioco che sembrava pronto a consegnarlo ai Romani,
Annibale fuggì per nave fino a Creta. È celebre l'aneddoto del suo inganno;
i Cretesi non volevano lasciarlo più partire a meno che non lasciasse nel
loro tempio principale l'oro che aveva con sé come offerta votiva. Egli
allora finse di acconsentire. Consegnò un grosso quantitativo di ferro
appena ricoperto da un sottile strato d'oro e trafugò invece le sue barre
fondendole e nascondendole all'interno di statue di magnifica fattura che
egli portava sempre con sé e che i Cretesi gli permisero di portar via. Da
Creta quasi subito ritornò in Asia.

Racconta Plutarco che Annibale si spinse a cercare rifugio nel lontano
regno del re Artassa, nell'attuale Armenia, dando molti consigli al proprio
ospite, tra l'altro sulla costruzione di un nuova città in una zona del
territorio di natura eccellente e assai amena, ma incolta e trascurata.
Artassa fu ben felice di conferire l'incarico di dirigere i lavori al
condottiero cartaginese, che diede prova di ottimo urbanista, contribuendo
all'edificazione della nuova capitale degli Armeni, nei pressi del fiume
Mezamòr, a nord del monte Ararat, che prese il nome (in onore del sovrano)
di Artaxana; conosciuta per tutta l'antichità e presente a lungo nelle
carte geografiche, è oggi quasi del tutto scomparsa.

In seguito Annibale tornò a volgersi ad Occidente, chiedendo rifugio a
Prusia, il re di Bitinia, nell'attuale Anatolia. Qui fece costruire la
seconda città dopo Artaxana, che chiamò, ancora una volta in onore del
proprio ospite, Prusia – di cui ancora rimangono le vestigia dell'Acropoli
– che in seguito diventerà Bursa, futura prima capitale dell'Impero
Ottomano.

La parabola del condottiero cartaginese si concluse proprio in Bitinia, nei
pressi di Lybissa, l'attuale Gebze, 40 km a est di Bisanzio. Secondo
Nepote, un legato bitinico informò per errore l'inviato romano Tito Quinzio
Flaminino, vincitore nel 197 a.C. della seconda guerra macedonica, della
presenza di Annibale in Bitinia (Nep., Hannibal, XII). Ancora una volta i
Romani sembrarono determinati nella sua caccia e inviarono Flaminino per
chiedere la sua consegna. Prusia accettò di consegnarlo, ma Annibale scelse
di non cadere vivo nelle mani del nemico. A Libyssa sulle spiagge orientali
del Mar di Marmara prese quel veleno che, come diceva, aveva a lungo
conservato nel castone di un suo anello: sangue di bue.

Curioso (ma non si sa quanto veritiero) a questo punto l'oracolo che, in
giovane età, lo aveva sempre convinto che sarebbe morto in Libia, a
Cartagine e che citava testualmente: "Una zolla libyssa (libica) ricoprirà
le tue ossa". Immaginiamo quale fosse il suo stupore quando apprese il nome
di quella lontana località in cui si era rifugiato. Le sue ultime parole si
dice fossero secondo Tito Livio: "Quanto sono cambiati i Romani,
soprattutto nei costumi, non hanno più neanche la pazienza di aspettare la
morte di un vecchio, su allora, liberiamoli da questo lungo affanno". E
così prese il veleno. L'esatta data della sua morte è fonte di
controversie. Generalmente viene indicato il 182 a.C. ma, come sembra
potersi dedurre da Tito Livio, potrebbe essere stato il 183 a.C., lo stesso
anno della morte del suo vincitore: Scipione l'Africano.

A Gebze si trova un monumento che ricorda il grande Annibale. Tale
monumento fu voluto nel 1934 da Mustafa Kemal Atatürk (creatore della
Turchia repubblicana), e realizzato dopo la sua morte. Tale monumento porta
incisa tale epigrafe:

Annibale nella cultura di massa

Note

[1] Mommsen 1932, p. 265 (Hannibal, Neapel, National-Museum); Lancel 1995,
  in copertina "Roman bust of Hannibal. Museo Archeologico Nazionale.
  Naples"; Goldsworthy 2000, copertina "Hannibal in later life";
  Goldsworthy 2001, p. 24 dove scrive "a bust, which may be a
  representation of Hannibal in later life, although there are no definite
  images of him"; Goldsworthy 2003, p. 41 dove scrive "a bust that purports
  to show Hannibal in later life"; Matyszak 2003, p. 95 dove scrive "bust,
  thought to be of Hannibal, found in Capua".
[2] Periochae, 21.2.
[3] Periochae, 21.5.
[4] Periochae, 21.7.
[5] T. Mommsen, Storia di Roma antica, vol. II, tomo 2, p. 661.
[6] Livio, XXI, 54-56; Polibio, III, 71-74; Mommsen 2001, vol. I, tomo 2,
  p. 732
[7] G. Granzotto, Annibale, pp. 265-266.
[8] M.Bocchiola/M.Sartori, Canne. Descrizione di una battaglia, p. 58.
[9] Polibio, Storie, pp. 650 e 655.
[10] B.H. Liddell Hart, Scipione Africano, pp. 217-240. Lo storico militare
  britannico analizza in dettaglio le qualità di questi quattro condottieri
  e definisce Annibale "il massimo tattico della storia", mentre considera
  Napoleone il più grande "stratega logistico" di tutti i tempi. Nel
  complesso però afferma che Scipione Africano era fornito di qualità pari,
  se non superiori, agli altri massimi condottieri.
[11] I. Montanelli, Storia di Roma, p. 121. L'autore definisce Annibale "il
  più brillante condottiero dell'antichità" e afferma che "molti lo pongono
  sullo stesso piano di Napoleone".
[12] Brizzi 2016, pp. 31-43.
[13] Brizzi, "Canne", p. 15.
[14] Livio, XXI, 2.1.
[15] Lancel 2002, p. 22.
[16] Brizzi 2000, p. 30.
[17] Lancel 2002, pp. 51-52.
[18] Livio, XXI, 2.3.
[19] Livio, XXI, 2.3-5 e 7.
[20] Brizzi 2000, p. 50.
[21] Livio, XXI, 2.6.
[22] Livio, XXI, 3.1.
[23] Livio, XXI, 4.1.
[24] Livio, XXI, 5.3-4.
[25] Livio, XXI, 5.5-6.
[26] Livio, XXI, 5.7-8.
[27] Livio, XXI, 5.9-17.
[28] Livio, XXI, 5.2.
[29] Periochae, 21.4.
[30] Livio, XXI, 18-19.
[31] Livio, XXI, 20.
[32] Livio, XXI, 21.1.
[33] Livio, XXI, 21.2-8.
[34] Livio, XXI, 21.9-11.
[35] Livio, XXI, 21.10.
[36] Livio, XXI, 21.12.
[37] Livio, XXI, 21.13.
[38] Livio, XXI, 22.1-3.
[39] Livio, XXI, 22.4.
[40] Livio, XXI, 22.5.
[41] Eutropio, Breviarium ab Urbe condita, III, 8.
[42] Livio, XXI, 23.1.
[43] Appiano, Guerra annibalica, VII, 1, 4.
[44] Polibio, III, 35, 1.
[45] Livio, XXI, 22.6-9.
[46] Polibio, III, 35, 7.
[47] Polibio, III, 35, 5; Livio, XXI, 23.2-6.
[48] Livio, XXI, 24.1.
[49] Livio, XXI, 24.2-5.
[50] Polibio, III, 41.
[51] Polibio, III, 44; Livio, XXI, 29.6.
[52] Livio, XXI, 26.6.
[53] Livio, XXI, 26.7-9.
[54] Livio, XXI, 27.1-4.
[55] Livio, XXI, 27.5.
[56] Livio, XXI, 27.6-9.
[57] Livio, XXI, 28.1-4.
[58] Livio, XXI, 28.6-12.
[59] Livio, XXI, 29.1-3.
[60] Lancel 2002, p. 111.
[61] Livio, XXI, 30.
[62] Livio, XXI, 31.1.
[63] Livio, XXI, 31.2-3.
[64] Livio, XXI, 31.4.
[65] Polibio, III, 45-55.
[66] Livio, XXI, 31.5.
[67] Livio, XXI, 31.6-9; il percorso fu in seguito criticato aspramente da
  De Sanctis 1917, vol. III/2, p.72.
[68] Livio, XXI, 31.10-12.
[69] Livio, XXI, 32.6-7.
[70] Livio, XXI, 32.8-35.3.
[71] Livio, XXI, 35.4-6.
[72] Livio, XXI, 35.10-37.6.
[73] Livio, XXI, 38.1.
[74] Polibio, III, 56, 4; Livio, XXI, 38.2-5.
[75] Livio, XXI, 38.3-5.
[76] Livio, XXI, 38.5.
[77] Livio, XXI, 39.1.
[78] Polibio, III, 49, 1-4; Livio, XXI, 32-39.
[79] Polibio, III, 61.7-12.
[80] Eutropio, Breviarium ab Urbe condita, III, 9. Polibio, III, 65.
  Periochae, 21.5-6.
[81] Polibio, III, 68, 13-15.
[82] Polibio, III, 71-74; Livio, XXI, 54-56.
[83] Polibio, III, 78.
[84] Polibio, III, 79; Periochae, 22.1.
[85] Cornelio Nepote, Annibale, IV.
[86] Polibio, III, 93 - 94.
[87] Polibio, III, 80-82.
[88] Polibio, III, 83-85.
[89] Lancel 2002, pp. 145-147.
[90] G. Charles-Picard, Annibale, pp. 219-220.
[91] A Spoleto, l'ingresso dal lato nord della antica cinta muraria romana
  reca ancora il nome di Porta Fuga, in ricordo dell'episodio che vide gli
  spoletini respingere i soldati di Annibale. Scrive Tito Livio:
  "Attraversa l'Umbria e arriva a Spoleto. Dopo aver devastato il suo
  territorio, cerca di occupare la città; respinto dopo una carneficina dei
  suoi soldati, e ritenendo dal poco successo del tentativo contro una
  piccola colonia, che una città come Roma gli avrebbe opposto ingenti
  forze, dovette desistere dirigendosi verso il Piceno".
[92] Periochae, 22.6; Polibio, III, 87, 6.
[93] Periochae, 22.8; Polibio, III, 90 - 94.
[94] Periochae, 22.9.
[95] Polibio, III, 107.
[96] Polibio, III, 113.6-9.
[97] T. Mommsen, Storia di Roma antica, Volume I, tomo 2, pp. 747-749.
[98] Polibio, III, 114-116.
[99] Periochae, 22.10; Polibio, III, 117.
[100] A.Barbero, La battaglia di Canne
[101] Tito Livio, Ab urbe condita, XXI, 32 e 35
[102] A. Bernardi, Storia d'Italia, vol. I, p. 109.
[103] Polibio, VII, 1, 1-2.
[104] Lancel 2002, p. 178.
[105] H. H. Scullard, Storia del mondo romano, vol. I, p. 267.
[106] Lancel 2002, pp. 173-174.
[107] Livio, XXIII, 44-46.
[108] Polibio, VII, 9; Livio, XXIII, 33-34.
[109] Lancel 2002, pp. 181-182.
[110] T. Mommsen, Storia di Roma antica, vol. I, tomo 2, pp. 790-792.
[111] Livio, XXV, 7-11; Polibio, VIII, 24-34.
[112] G. Granzotto, Annibale, pp. 22-223.
[113] Livio, XXIV, 12.
[114] Lancel 2002, p. 196.
[115] Polibio, IX, 4.5-6.
[116] Polibio, IX, 4.7-8; Livio, XXVI, 7.3-5.
[117] Periochae, 25.7.
[118] T. Mommsen, Storia di Roma antica, vol. I, tomo 2, pp. 792-794.
[119] Lancel 2002, pp. 198-199.
[120] Polibio, IX, 4-7.
[121] Polibio, IX, 7.7-9.
[122] Mommsen 2001, vol. I, tomo 2, p. 794.
[123] Livio, XXVI, 38.1-4.
[124] Polibio, VIII, 37.
[125] H. H. Scullard, Storia del mondo romano, vol. I, p. 282.
[126] T. Mommsen, Storia di Roma antica, vol. I, tomo 2, pp. 800-801.
[127] H. H. Scullard, Storia del mondo romano, vol. I, pp. 283-284.
[128] H. H. Scullard, Storia del mondo romano, vol. I, p. 284.
[129] T. Mommsen, Storia di Roma antica, vol. I, tomo 2, pp. 803-804.
[130] H. H. Scullard, Storia del mondo romano, vol. I, p. 285.
[131] Bernardi 1979, vol.I, p. 114.
[132] G. Daly, La battaglia di Canne, pp. 185-186.
[133] T. Mommsen, Storia di Roma antica, vol. I, tomo 2, p. 790.
[134] Brizzi 2016, p. 144.
[135] Brizzi 2016, p. 144-145.
[136] Lancel 2002, pp. 263-265.
[137] G. Brizzi, Scipione e Annibale, la guerra per salvare Roma, p. 384.
[138] Brizzi 2016.
[139] Brizzi 2000, p. 152.

Bibliografia

Fonti antiche
- (GRC) Appiano di Alessandria, Historia Romana (Ῥωμαϊκά), VII e VIII.
  (traduzione inglese).
- (LA) Cornelio Nepote, De viris illustribus. (testo latino ).
- (LA) Eutropio, Breviarium ab Urbe condita, III.
- (LA) Livio, Ab Urbe condita libri. (testo latino e versione inglese ).
- (GRC) Plutarco, Vite parallele, Epaminonda e Scipione l'Africano; Pericle
  e Fabio Massimo; Pelopida e Marcello. (testo greco e traduzione inglese).
- (GRC) Polibio, Storie (Ἰστορίαι), III-XV. (traduzione inglese qui e qui).
- (GRC) Strabone, Geografia, V. Versione in inglese disponibile qui.
Fonti storiografiche moderne
- Giovanni Brizzi, Annibale, strategia e immagine, Città di Castello,
  Provincia di Perugia, 1984.
- Giovanni Brizzi, Storia di Roma. 1. Dalle origini ad Azio, Bologna,
  Patron, 1997, ISBN 978-88-555-2419-3.
- Giovanni Brizzi, Annibale, Roma, RAI-ERI, 2000, ISBN 978-8839711137.
- Giovanni Brizzi, Annibale. Come un'autobiografia, Milano, Bompiani, 2003,
  ISBN 88-452-9253-3.
- Giovanni Brizzi, Scipione e Annibale, la guerra per salvare Roma,
  Bari-Roma, Laterza, 2007, ISBN 978-88-420-8332-0.
- Giovanni Brizzi, Metus Punicus. Studi e ricerche su Annibale e Roma,
  Imola, Angelini Editore, 2011, ISBN 978-88-87930-67-2.
- Giovanni Brizzi, Canne. La sconfitta che fece vincere Roma, Bologna, Il
  Mulino, 2016, ISBN 978-88-152-6416-9.
- Gilbert Charles-Picard, Annibale il sogno di un impero, Torriana (FO),
  Orsa Maggiore editrice, 1990, ISBN 88-239-0173-1.
- Massimo Centini, Sulle orme di Annibale, Torino, Il Punto, 1997, ISBN
  978-88-86425-35-3.
- Karl Christ, Annibale, Roma, Salerno editrice, 2005, ISBN
  978-88-8402-487-9.
- V. Costanzi, voce «Annibale», in Enciclopedia Biografica Universale,
  Roma, Ist. Enc. Ital., 2006, pp. 544–551.
- Gaetano De Sanctis, L'età delle guerre puniche, in Storia dei Romani,
  vol.III/2, 1917.
- Adrian K. Goldsworthy, The Fall of Carthage, 2000, ISBN 1-78022-306-4.
- Adrian K. Goldsworthy, Cannae, Fields of Battle Series, Orion, 2001, ISBN
  0-304-35714-6.
- Adrian K. Goldsworthy, The Complete Roman Army, 2003, ISBN 0-500-28899-2.
- Gianni Granzotto, Annibale, Milano, Oscar Mondadori, 1998, ISBN
  978-88-04-45177-8.
- G. Haefs, Annibale. Il romanzo di Cartagine, Tropea, Marco Tropea
  Editore, 1999, ISBN 978-88-438-0194-7.
- Serge Lancel, Annibale, Roma, Jouvence, 2002, ISBN 978-88-7801-280-6.
- Philip Matyszak, Chronicle of the Roman Republic, Londra, Thames &
  Hudson, 2003, ISBN 0-500-28763-5.
- Theodor Mommsen, Hannibal. (Napoli, National-Museum), in Römische
  Geschichte, Lipsia-Vienna, Phaidon Verlag, 1932.
- Riccardo Petitti, Annibale sulle orme di Ercole, Ivrea, Cossavella
  Editore, 2000, ISBN 978-88-88105-09-3.
- Barbara L. Picard, Annibale, Orsa Maggiore Editrice, 1990, ISBN
  978-88-239-0173-5.
- André Piganiol, Le conquiste dei romani, Milano, Il Saggiatore, 1989.
- Paolo Proserpio, Le battaglie di Annibale. Da Sagunto a Zama, Varese,
  Varesina Grafica Editrice, 1971.
- Howard H.Scullard, Storia del mondo romano. Dalla fondazione di Roma alla
  distruzione di Cartagine, vol.I, Milano, BUR, 1992, ISBN 88-17-11574-6.

Altri progetti

- Wikiquote contiene citazioni di o su Annibale
- Wikimedia Commons contiene immagini o altri file su Annibale

Collegamenti esterni

- Le guerre puniche su una rivista di storia.
- La tattica annibalica su Warfare – arte militare, storia e cultura
  strategica, warfare.it.
- Ancient History Sourcebook: Polibio (ca. 200 a.C.-118 a.C.): Il carattere
  di Annibale, fordham.edu.
- "Il ritorno di Annibale" di Paolo Rumiz, inviato del quotidiano La
  Repubblica – un reportage sulle orme di Annibale.

Guerre greco-puniche

Vengono definite guerre greco-puniche¹ i conflitti che scoppiarono tra i
Cartaginesi ed i Greci per il controllo del Mediterraneo occidentale ed in
particolare della Sicilia tra il 600 e il 265 a.C. Col tempo divennero le
guerre tra Cartagine e Siracusa, visto che le due città rimasero, uniche
non espugnate, a contendersi l'egemonia sull'isola sino al 265 a.C., anno
dell'arrivo dei Romani.

Rilevanza storica

Il rapporto tra Fenici e Greci fu tanto antico da influenzare la crescita
dei due popoli e della stessa civiltà occidentale. Anche i Greci avevano
ben chiaro l'apporto culturale dei Fenici alla nascita della Civiltà
minoica, il primo collegamento nella serie delle civiltà europee² , tanto
da creare uno specifico episodio mitologico imperniato sul ratto di Europa,
figlia del re di Tiro, da parte di Zeus.

Quando le antiche città fenicie del Libano passarono sotto il giogo
persiano fu chiaro che solo le colonie occidentali avrebbero potuto opporsi
alle ondate coloniali elleniche. Fu Cartagine a raccogliere la sfida
ergendosi a capofila della cultura Fenicia in Occidente. E qui i popoli più
importanti prima di Roma si contesero il Mediterraneo. Le contendenti erano
città di prima grandezza nel panorama mediterraneo:

Cartagine intorno alla fine del V secolo a.C.:

Per le guerre furono costruite le più grandi fortificazioni ed ebbe grande
impulso la tecnologia della artiglieria da campo. Durante questi lunghi
secoli nacque a Siracusa la dittatura imperiale, embrione di stato
imperiale in Occidente, modello di quello macedone.

Le guerre furono necessario preludio alla conquista romana della Sicilia,
tanto che Plutarco mette in bocca a Pirro (che lascia l'isola dopo il
fallito tentativo espugnare la cartaginese Lilibeo) le seguenti parole:

Fenici e Greci di Sicilia

I Greci evitarono per secoli lo scontro coi Fenici fondando le loro colonie
al di sopra dell'asse Gibilterra-Sicilia-Cipro. L'equilibrio si ruppe con
la fondazione delle colonie Cirene (sulla costa Africana) e delle colonie
siceliote⁶ .

A partire dal 735 a.C. molti coloni greci abbandonarono la madre patria per
fondare colonie sulle coste siciliane: dapprima sulla costa orientale
(Naxos, Catania, Siracusa, Zancle), poi su quella meridionale (Agrigento,
Gela, Selinunte, Camarina, Eraclea Minoa) ed infine su quella
settentrionale (Imera, Tindari). Alcune di queste divennero vere e proprie
metropoli dell'antichità: Siracusa, con i suoi 500 000 abitanti ed i due
imponenti porti, la lussuosa e superba Agrigento e la dinamica Selinunte,
spiccavano fra le altre per ricchezza e bellezza.

I Fenici, apparsi in molti empori costieri in un periodo compreso tra la
colonizzazione sicula (1050 a.C. circa) e l'inizio di quella greca, si
sentirono da questa minacciati e si spostarono all'estremità occidentale
dell'isola, concentrandosi nelle roccaforti di Mozia (Mtv), Palermo (Zyz),
Solunto. Qui intrattennero ottimi rapporti con le popolazioni elime⁷ di
Segesta, Erice, Entella, Iaitias (secondo la tradizione classica esuli
troiani, quindi avversi ai Greci).

Gli interessi sugli scali commerciali siciliani e la aggressività
colonizzatrice degli Elleni portarono i Fenici prima ad una crescente
diffidenza nei confronti dei greci e poi alla richiesta d'aiuto a
Cartagine, l'unica città capace di opporsi alla straripante colonizzazione
greca. Cartagine, città fenicia fondata nell'814 a.C., nel V secolo a.C.
era ormai una superpotenza ed influenzava da tempo le colonie fenicie di
Sicilia controllando di fatto l'intero Mar Mediterraneo occidentale grazie
alla potente flotta. Dal VI al III secolo a.C. l'isola di Sicilia, la più
grande isola del Mediterraneo, snodo delle vie commerciali tra nord, sud,
est ed ovest, divenne quindi il campo di battaglia di Greci e punici: il
conflitto divenne inevitabile quando le città a predominanza etnica
fenicio/punica si trovarono gomito a gomito con città di fondazione greca e
Cartagine vide in pericolo il suo impero commerciale e il controllo delle
rotte verso l'argento e lo stagno della Spagna, di cui i cartaginesi
avevano il monopolio.

Prima guerra greco-punica (fase coloniale)

Quella che viene oggi definita prima guerra greco-punica consistette in una
serie di battaglie nel golfo del Leone (costa meridionale della Francia),
nel mar Tirreno, in Sicilia ed nell'Africa settentrionale: Cartagine si
oppose con alterna fortuna alla creazione di nuove colonie greche nell'arco
temporale di circa settant'anni.

Battaglia navale di Marsiglia

Il primo scontro avvenne nell'ambito della fondazione di Massalia,
l'attuale Marsiglia, intorno al 600 a.C. ed avvenne in mare: i Greci misero
in fuga le navi puniche.

Tentativo di Pentatlo

I tentativi di ricolonizzare le isole Eolie da parte di genti dell'Egeo
sud-orientale (che si scelsero Pentatlo come condottiero della spedizione)
e, dapprima, di creare una colonia greca in territorio fenicio-elimo per
poter meglio gestire le rotte con Spagna e Sardegna sfociarono nella
battaglia del promontorio di Lilibeo tra le città di Selinunte (greca) e di
Segesta (elima filo-cartaginese).

Intorno al 580 a.C. Pentatlo di Cnido, a guida di un numeroso gruppo di
Cnidii e Rodii, in prossimità di capo Lilibeo, guidò i Greci di Selinunte
nel territorio nemico. Vinsero i Segestani e lo stesso Pentatlo venne
ucciso⁸ . Nel 576 a.C. trattati di pace sancirono la restituzione ai vecchi
proprietari delle terre occupate dai Selinuntini.

Spedizione di Malco

I Cartaginesi fra il 560 a.C. ed il 550 a.C. decisero di inviare in Sicilia
il generale Malco al comando di un esercito che riportò successi militari
contro i Greci dell'occidente siculo. La dimostrazione di forza era stata
probabilmente concertata con gli alleati fenici ed elimi di Sicilia col
fine ultimo di un consolidamento dell'area in funzione anti-ellenica.

Contemporaneamente, ad Erice ed a Mozia vennero potenziati i sistemi
difensivi, irrobustendo le mura secondo la tecnica greca; nella città dello
Stagnone in particolare fu creata una cinta di mura della lunghezza di
2.375 metri, munite di 20 torri quadrangolari e d'una grande triplice porta
sul lato nord.

La spedizione pose di fatto tutte le città elime e fenicie di Sicilia sotto
una sorta di protettorato punico.

Battaglia di Alalia

La battaglia di Alalia rappresentò la fine dell'espansionismo greco nel
mediterraneo nord-occidentale. I coloni ionici di Focea avevano fondato nel
565 a.C. Aleria (in greco Alalia) in Corsica; proprio questa città costiera
ricevette gli esuli dalla madrepatria nel momento in cui questa cadde nelle
mani di Ciro il Grande.

Le flotte congiunte di Etruschi e Cartaginesi, tra il 540 a.C. ed il 535
a.C. affrontarono la flotta greca davanti alle coste della Sardegna: fino
ad allora padroni dell'alto Tirreno, i due popoli volevano evitare una
massiccia colonizzazione di Corsica e Sardegna proveniente dalla Ionia⁹ .

La battaglia non ebbe vincitori né vinti, o meglio, seguendo Erodoto, i
Focesi riportarono una vittoria cadmea che li convinse ad abbandonare la
Corsica per dirigersi, con le pentecontere superstiti, verso la Magna
Grecia dove si stanziarono ad Elea¹⁰ .

Seconda guerra greco-punica

La colonia di Dorieo

Nel 510 a.C. il principe Dorieo, figlio del re Anassandrida di Sparta,
conquistò alcuni territori nella zona di Erice (città elima filo-punica),
fondandovi la colonia di Eraclea¹¹ , forse in prossimità del promontorio
del Monte Cofano¹² . I Greci furono scacciati e lo stesso Dorieo perse la
vita ad opera di un esercito di Segestani e Cartaginesi¹³ .

La battaglia di Imera

Nel 480 a.C. la Sicilia divenne il teatro di una prima grande campagna
militare cartaginese, conclusasi tuttavia molto presto con una sconfitta.

Nel 483 a.C. il tiranno di Imera, Terillo, amico di Amilcare Magone, era
stato cacciato dalla sua città dal tiranno Terone di Agrigento. Terillo si
rivolse, allora, per aiuti a Cartagine, dando come ostaggi ad Amilcare per
provargli la propria fedeltà i figli del genero Anassilao.

I Cartaginesi, forse di concerto con i Persiani che si apprestavano ad
invadere la Grecia, prepararono per 3 anni il più grande esercito che
avessero mai formato, al comando di Amilcare Magone: la tradizione ci
tramanda il numero¹⁴ , quasi sicuramente esagerato, di 300.000 uomini.
Probabilmente l'esercito di Amilcare non contava in realtà più di 30.000
uomini, un numero comunque superiore alle truppe guidate da Gelone di
Siracusa e da Terone di Agrigento (circa 24.000 fanti e 2.000 cavalieri).
La flotta cartagine invece constava di 200 navi da guerra, proprio come
quella di Gelone: la flotta siracusana era infatti la maggiore del mondo
greco dopo quella ateniese. Nella navigazione verso la Sicilia, tuttavia,
Amilcare Magone soffrì la grave perdita della cavalleria a causa delle
avverse condizioni atmosferiche.

Sbarcato a Palermo, l'esercito cartaginese si portò nei pressi di Imera,
dove fu pesantemente sconfitto nella battaglia di Imera, in cui lo stesso
Amilcare trovò la morte per le ferite o per il suicidio suggerito dalla
vergogna.

I vincitori imposero ai vinti il pagamento delle spese di guerra
(un'indennità di 2.000 talenti, pari a oltre 50 tonnellate di argento) e la
clausola di abbandonare l'uso punico di sacrificare bambini agli dei.
Cartagine fu gravemente indebolita dalla sconfitta (distruzione della
flotta e dell'esercito mercenario) e il vecchio governo, allora nelle mani
della famiglia dei Magone, fu sostituito da un regime aristocratico che
durò fino alla fine di Cartagine. Per i successivi settant'anni i
Cartaginesi non inviarono ulteriori spedizioni militari in Sicilia.

Terza guerra greco-punica

Dopo il 413 a.C., anno della sconfitta di Atene sotto le mura di Siracusa,
Segesta, alleata degli sconfitti, cercava altri protettori nei confronti
della invadenza di Selinunte, alleata di Siracusa. Cartagine aveva grossi
interessi nella punta occidentale sicula e raccolse la richiesta di aiuto
degli Elimi, che si erano offerti di diventare membri dipendenti
dell'impero cartaginese.

Dopo gli eventi della seconda campagna siciliana la sfera di influenza
cartaginese sull'occidente siciliano divenne una vera e propria
"epicrazia"¹⁵ , configurandosi pienamente in una zona di controllo militare
e commerciale.

Prima spedizione punica

Selinunte espugnata

Prima di intervenire con il proprio esercito in aiuto di Segesta, Cartagine
compì alcuni tentativi diplomatici nei confronti di Selinunte e Siracusa,
ma i Selinuntini si dimostrarono intransigenti e non vollero scendere a
patti. Nell'attesa di radunare un grande esercito che invadesse in forze la
Sicilia, nel 410 a.C. Annibale Magone, nipote di Amilcare Magone, si
accontentò di radunare solo 5.000 libi e 800 mercenari campani (che si
trovavano in Sicilia dopo il fallimento della spedizione ateniese contro
Siracusa nel 413 a.C.), con cui ricacciò i Selinuntini nel loro territorio.

Nel 409 a.C. Annibale Magone guidò quindi un grande esercito¹⁶ che sbarcò
in Sicilia nei pressi del promontorio di Lilibeo¹⁷ . Assaltò poi con
violenza Selinunte¹⁸ dopo aver ricevuto aiuti da Segesta e da altri
alleati¹⁹ .

La città, che fino ad allora aveva mantenuto rapporti di non belligeranza
se non di alleanza con Cartagine, non riuscì a ricevere in tempo aiuti
dalle altre città siceliote e fu espugnata dopo nove giorni d'assalto con
enormi torri d'assedio: 16.000 cittadini furono trucidati e 5.000
deportati²⁰ .

Vendetta contro Imera

Il condottiero cartaginese si mosse in seguito con 40.000 uomini verso
Imera per assediarla; a questo contingente si unirono 20.000 Sicani e
Siculi. La città era difesa da circa 4.000 greci, in gran parte provenienti
da Siracusa. Respinto il primo assalto, gli Imeresi tentarono una disperata
sortita il mattino seguente, ma furono ricacciati in città con gravi
perdite. Nella notte, Diocle (capo dei soccorritori siracusani), temendo
che Annibale interrompesse l'assedio per marciare su Siracusa, decise di
abbandonare la città e consigliò agli Imeresi di fare lo stesso,
approfittando dell'arrivo di 25 navi da guerra siracusane richiamate
dall'Egeo. Metà della popolazione riuscì a fuggire in tempo sulle navi, ma
il giorno seguente i Cartaginesi dilagarono nella città uccidendo o facendo
prigioniera il resto della popolazione: donne e bambini vennero distribuiti
come ricompense fra i soldati, mentre gli uomini, in numero di 3.000,
vennero torturati e sacrificati sul luogo in cui era stato ucciso Amilcare
Magone (nonno di Annibale). La città venne rasa al suolo e non fu mai più
abitata.

Sciolto l'esercito, il generale punico tornò a Cartagine portando con sé un
immenso bottino²¹ .

Seconda spedizione punica

Nel 406 a.C. Cartagine, usando come pretesto le incursioni del siracusano
Ermocrate nelle regioni di Mozia e Palermo, decise di tentare la conquista
dell'intera Sicilia, nonostante i cittadini siracusani contrari a Ermocrate
fossero ricorsi a negoziati nel tentativo di evitare la guerra²² . Annibale
Magone ripartì, quindi, alla conquista delle città greche della costa
meridionale siciliana con un esercito di Libi, Maurusi, Iberi, Fenici,
Campani e Numidi.²³ .

La caduta di Agrigento

I Siracusani, vinta una piccola battaglia navale coi Cartaginesi nei pressi
di Erice, intuendo l'imminente spedizione punica inviarono invano richieste
d'aiuto alle città greche d'Italia ed a Sparta.

Annibale come prima mossa assediò la città di Akragas, cui aveva invano
chiesto di allearsi o restare neutrale. Grazie alla posizione difficilmente
prendibile (Akragas sorgeva su colline scoscese che erano state fortificate
da ciclopiche mura nei punti più vulnerabili) gli Agrigentini respinsero
l'attacco e lo stesso Annibale morì in un'epidemia di peste che divampò
nell'accampamento cartaginese.

Il vice di Annibale, Imilcone, riuscì a risollevare gli animi
nell'accampamento cartaginese²⁴ , ma dovette fronteggiare l'arrivo di
35.000 siracusani in aiuto ad Akragas. I Carteginesi diedero battaglia per
intercettare l'esercito siceliota, ma ebbero la peggio e persero 6.000
uomini. I generali agrigentini non sfruttarono però l'occasione di rompere
l'assedio ed attaccare i Cartaginesi in ritirata.

La situazione si capovolse nuovamente nelle settimane successive, quando
una flotta di Imilcone, salpata da Palermo e Mozia, riuscì ad ottenere una
grande vittoria contro un convoglio di navi siracusane che portavano
provviste ad Agrigento. I mercenari campani e gli alleati greci che
difendevano Akragas, giudicando disperata la situazione, decisero allora di
abbandonare la città e furono presto seguiti dai civili. La città sguarnita
fornì ai Punici un bottino mai visto: dopo sette mesi di assedio, Akragas
cadde nel dicembre del 406 a.C.

Dionisio I stratega unico; cadono Gela e Camarina

Conquistata Akragas, Imilcone pose l'assedio a Gela. Gli abitanti di Gela
resistettero fino all'arrivo di Dionisio I, nuovo tiranno di Siracusa, che
era giunto in soccorso con un esercito di circa 30.000 fanti, accompagnato
da una flotta di 50 navi. Dopo uno stallo di qualche settimana di fronte
alle mura di Gela, Dionisio tentò un assalto di sorpresa all'accampamento
punico, che venne respinto. Visto il fallimento della sua offensiva, decise
di evacuare nottetempo tutta la popolazione di Gela e successivamente anche
quella di Camarina, visto che non sarebbe riuscito a difendere nemmeno
questa città. Imilcone poté quindi occupare le due città sulla strada di
Siracusa senza colpo ferire.

Pestilenza e fine della guerra

Arrivato fin sotto le mura di Siracusa, l'esercito cartaginese venne
tuttavia colpito da un'epidemia che fece perdere a Imilcone la metà dei
suoi uomini e lo costrinse a offrire un trattato di pace (404 a.C.) a
Dionisio prima di ritornare a Cartagine: i Cartaginesi avrebbero conservato
l'egemonia sui territori dei Sicani e degli Elimi; le città conquistate
potevano essere ripopolate a patto di non erigere mura difensive e pagare
un regolare tributo a Cartagine; Leontini, Messina e tutte le altre città
siceliote e sicule rimanevano libere di reggersi con proprie leggi.
Imilcone tornò trionfalmente in Africa e sciolse il suo esercito²⁵ .

La risposta greca

Subito dopo la partenza dei Cartaginesi, Dionisio I cominciò a fare
progetti per eliminare la presenza punica dalla Sicilia. Innanzitutto fece
costruire a Siracusa un eccezionale apparato difensivo (27 km di mura) il
cui fulcro era il castello Eurialo, la più imponente ed evoluta opera
difensiva della grecità; inoltre fortificò l'isola di Ortigia, rendendola
una fortezza praticamente inespugnabile, in cui era ammessa soltanto la sua
guardia del corpo. Nel frattempo ignorò completamente gli articoli del
trattato firmato l'anno prima con Imilcone, che garantiva l'autonomia delle
città greche di Sicilia, e nel 403 a.C. sottomise Nasso, Catania e
Leontini, trasferendone gli abitanti a Siracusa.

Nel 398 a.C., quindi, chiamati a raccolta i reduci dalla invasione
cartaginese e allestita una imponente flotta, ruppe il trattato di pace
sconfinando con 80.000 fanti e 3000 cavalieri nella zona di Erice, città
elima dalla quale il tiranno ricevette aiuti militari. Arrivò quindi di
fronte alla città fortificata di Mozia, situata su un'isola poco distante
dalla costa siciliana e collegata ad essa da una sola strada: gli abitanti
distrussero immediatamente la strada per impedire l'assedio. A questo punto
anche le città dei sicani passarono dalla parte dei greci, rimanendo di
parte punica solo gli abitanti di Selinunte, Palermo, Segesta, Entella ed
Ancira, città che subirono la devastazione delle campagne.

Assedio di Mozia

Il capo cartaginese Imilcone cercò di distogliere Dioniso dall'assedio di
Mozia con una incursione nel porto di Siracusa; l'incursione portò alla
distruzione di diverse navi, ma Dionisio continuò l'assedio di Mozia
costruendo un molo di accesso alla fortezza e sfruttando macchine d'assalto
di nuova concezione: catapulte e torri d'assedio di sei piani²⁶ . Imilcone
salpò quindi colla flotta da Selinunte ed entrò nella laguna dello Stagnone
dove distrusse molte navi siracusane. Dionisio ebbe l'idea di far
trasportare a braccia in mare aperto, fuori dalla laguna, le rimanenti navi
attraverso un breve tratto di terra, spiazzando tatticamente il nemico che
si trovava a quel punto in parte all'interno della laguna. La mossa
temeraria dei Siracusani ed il tiro delle catapulte indussero i Cartaginesi
a ritirarsi e abbandonare Mozia al suo destino. Dionisio si poté così
dedicare all'assalto di Mozia che capitolò solo dopo un sanguinoso assedio.
I Moziesi sopravvissuti furono tutti venduti ad eccezione dei greci che vi
vivevano che finirono crocifissi. Quelli che riuscirono a fuggire fondarono
Lilibeo.

Dopo aver lasciato in città una piccola guarnigione di Siculi e una flotta
comandata dal fratello Leptine per impedire ai Cartaginesi di sbarcare un
esercito in Sicilia, Dionisio I tornò a Siracusa.

Terza spedizione punica

Cartagine inviò nuovamente in Sicilia Imilcone al comando di un grande
esercito di Libi e Iberi²⁷ . Il generale punico fu abile a evitare la
flotta di Leptine (che riuscì a intercettarne solo una parte, affondando 50
navi da trasporto con 5.000 soldati) e a sbarcare a Palermo. Riprese Erice
e Mozia²⁸ , marciò verso Messina, per impedire che arrivassero aiuti a
Dionisio dall'Italia o dalla Grecia, e la espugnò, quindi avanzò verso
Siracusa. A questo punto Dionisio tentò di isolare la fanteria di Imilcone
dalla flotta che l'accompagnava: Leptine con 180 navi siracusane attaccò la
flotta cartaginese (circa 200 navi) al largo di Catania, ma le navi
puniche, più leggere ma anche più numerose e meglio manovrate, vinsero la
battaglia navale²⁹ e Dionisio dovette ritirarsi a Siracusa.

Imilcone arrivò così a porre sotto assedio la città, ma per la seconda
volta Siracusa fu salvata da un'epidemia che colpì l'esercito cartaginese
nell'estate del 396 a.C. Dionisio colse l'attimo di debolezza del nemico
per attaccarlo e metterlo in fuga: Imilcone scappò in Africa imbarcando una
parte dell'esercito sulle 40 triremi superstiti, il resto dell'armata
punica si arrese o fu catturata. Per l'onta Imilcone si lasciò morire di
fame a Cartagine. Dionisio allora fece ripopolare Messina, le cui campagne
furono oggetto di una nuova incursione cartaginese proveniente dai
possedimenti punici guidata da Magone: una nuova vittoria siracusana liberò
la zona dello Stretto e costrinse i Cartaginesi alla pace.

Cartagine manteneva le città fenicie, elime e sicane nella Sicilia
occidentale, rinunciando a qualsiasi pretesa alle città greche e sicule
della Sicilia orientale. Dionisio I poté così dedicare le proprie mire
espansionistiche ai danni delle città italiote³⁰ .

Quarta guerra greco-punica

Battaglie di Cabala e monte Kronion

I Cartaginesi, riorganizzatisi nel periodo in cui Dionisio I combatteva in
Italia e prendeva Reggio, nel 382 a.C. tornarono in Sicilia, trovando
appoggio fra gli italioti, pronti a sostenere Cartagine per timore dei
Siracusani.

Dopo alcuni anni di schermaglie inconcludenti, nel 375 a.C. le truppe
cartaginesi furono sconfitte a Cabala, nella parte occidentale dell'isola³¹
. Approfittando di una breve tregua, Cartagine riorganizzò l'esercito e nei
pressi del monte Cronion o Kronion (chiamato oggi San Calogero: località
presso Sciacca, l'antica Terme Selinuntine) stavolta furono i Punici
guidati dal figlio di Magone a sconfiggere le truppe di Dionisio: i
Siracusani persero circa 14.000 uomini, tra cui anche il fratello di
Dionisio I, Leptine³² .

Le due parti quindi ritennero vantaggioso stipulare un trattato di pace che
sanciva che i Cartaginesi avrebbero tenuto tutte le città assoggettate
(Selinunte, Eraclea Minoa e Terme Selinuntine) ed il territorio di Akragas
a ovest del fiume Halykos o Alico (l'odierno Platani)³³ , mentre Dioniso si
impegnava a pagare le spese di guerra, pari a 1.000 talenti. La linea di
demarcazione tra Cartagine e Siracusa lungo il corso dell'Alico sarebbe
rimasta immutata per circa un secolo.

Assedio di Lilibeo

Meno di dieci anni più tardi, nel 368 a.C. Dionisio I ritentò
l'eliminazione totale dei Punici dall'isola: con un esercito di 33.000
uomini prese Selinunte, Erice, Entella ed assediò Lilibeo, la città
divenuta la nuova roccaforte cartaginese dopo la fine di Mozia. Ma una
flotta di 200 navi cartaginesi giunte in soccorso riuscì a sorprendere e
sconfiggere una flotta di 130 triremi siracusane presso il porto di Erice,
Drepana, ponendo termine all'assedio.

Dionisio II

Dopo alcuni mesi morì Dionisio I e gli succedette Dionisio II, il quale,
pur disponendo di un enorme esercito³⁴ , essendo meno bellicoso del padre
si occupò soprattutto di mantenere il potere messo in pericolo dalla
fazione democratica, guidata da Dione, e da Iceta di Leontini, che si era
alleato segretamente coi Cartaginesi per prendere il potere a Siracusa.

Quinta guerra greco-punica

Nel 345 a.C. gli aristocratici siracusani chiesero alla madrepatria Corinto
di liberarli dalla tirannide di Dionisio II. Corinto inviò il generale
Timoleonte, a capo di una flottiglia di nove navi e di un contingente di
1.000 mercenari. Timoleonte riuscì ad eludere la flotta cartaginese che gli
impediva di arrivare in Sicilia e a sbarcare a Taormina, che designò come
propria base militare. L'obiettivo di Timoleonte, alleatosi al tiranno
Mamerco di Catania, era Siracusa, che era in gran parte controllata da
Iceta supportato dai Cartaginesi³⁵ , mentre Dionisio II resisteva
disperatamente nell'isola-fortezza di Ortigia. Timoleonte sconfisse
l'esercito di Iceta, tre volte superiore al suo, ad Adranon e dopo la
sconfitta Dionisio II si consegnò a Timoleonte e fu da lui esiliato a
Corinto.

Conquistata Siracusa, Timoleonte distrusse le fortificazioni di Ortigia e
decretò la democrazia.

Battaglia del Crimiso

Alleatosi con molte città sicule e sicane, Timoleonte prese Entella e
decise di tenere il fulcro delle sue operazioni militari in territorio
ostile per non disturbare i territori degli alleati. Nell'estate del 339
a.C. al comando di un contingente inferiore numericamente all'avversario
cartaginese³⁶ , risultò vittorioso in quella che viene ricordata come la
battaglia del Crimiso, dal nome del fiume presso cui avvenne. Secondo la
versione corrente a questo punto i tiranni sicelioti, opponendosi alla
egemonia siracusana, spinsero Timoleonte ad accettare un trattato di pace
che, pur rendendo libere tutte le città greche dal giogo cartaginese e
vietando a Cartagine di supportare i tiranni avversi a Siracusa, riportava
il confine tra territori punici e greci al fiume Platani, vanificando di
fatto la vittoria greca³⁷ .

Sesta guerra greco-punica

Imprese di Agatocle

Nel 315 a.C. Agatocle, divenuto tiranno di Siracusa anche grazie all'aiuto
cartaginese dopo un periodo di circa venti anni di tranquillità politica e
sociale con Timoleonte, fece rientrare nella sua area di influenza la città
di Messina ed altre città siceliote come Milazzo, Centuripe e Taormina³⁸ .
Nel 311 a.C. rompendo gli accordi di pace con i cartaginesi (che
prevedevano che Cartagine controllasse la Sicilia occidentale fino ai
territori di Selinunte a sud ed Imera a nord) conquistò diverse piazzeforti
puniche e devastò le campagne di Agrigento, città che ospitava molti esuli
di diverse città che gli erano fieramente contrari.

Battaglia di Ecnomo

Nel 310 a.C. Amilcare, nipote di Annone il Navigatore, attraversò il Canale
di Sicilia alla guida di un esercito di 14 000 soldati al quale si unirono
molti uomini delle città alleate siciliane: 45 000 soldati si disposero
quindi sulla collina di Ecnomo³⁹ , in prossimità dell'odierna Licata.
Agatocle, dopo aver conquistato Gela, attaccò battaglia nei pressi del
fiume Imera Meridionale (oggi Salso), ma venne sbaragliato.

Amilcare II assedia Siracusa

In breve molte città greche si allearono ai Cartaginesi, stanche dello
strapotere di Agatocle, e Siracusa si ritrovò sotto l'assedio delle truppe
di Amilcare. Ma Agatocle, considerando insuperabile dal nemico il possente
apparato difensivo della città, raccolse gli uomini per una spedizione
apparentemente folle: decise, infatti, di attaccare direttamente Cartagine,
che sapeva senza esercito, così salpò nottetempo dall'assediata Siracusa
alla volta dell'Africa con la sua flotta di 60 navi da guerra e 14 000
uomini alla volta.

Cartagine assediata

Dopo sei giorni e sei notti di navigazione, sbarcato nei pressi di
Cartagine, Agatocle bruciò le navi ed assediò la città. Si verificò così,
per la prima volta nella storia, una situazione paradossale, in cui anche
gli assedianti sono assediati. I Cartaginesi, presi in contropiede da tale
mossa ed incapaci di liberarsi da soli dei Siracusani a cui si era unito un
contingente di 10 000 Greci di Cirene, nel 307 a.C. decisero di richiamare
gran parte dei loro uomini impiegati in Sicilia. Tanto più che due anni
prima, nel 309 a.C., Amilcare II era stato sconfitto fuori dalle mura di
Siracusa: catturato dai Siracusani, era stato torturato fino alla morte.
Dato, quindi, che i Cartaginesi si stavano ritirando dalla Sicilia,
allentando l'assedio a Siracusa per soccorrere Cartagine, Agatocle, forte
dei successi in Africa tra i quali la presa di Utica, fece ritorno in
Sicilia con 2 000 uomini per fronteggiare una coalizione di città siceliote
ribelli capeggiate da Akragas e liberare definitivamente Siracusa. Però in
Africa in sua assenza la situazione dei Greci andò rapidamente peggiorando
e nemmeno il ritorno del tiranno fra le sue truppe (composte da circa 6 000
Greci, 6 000 mercenari celti, sanniti ed etruschi e 10.000 Libi) le salvò
da una serie di sconfitte: l'esercito greco si ammutinò allora ad Agatocle,
che fu costretto a fuggire nottetempo in Sicilia. Sconfitto in Africa, ma
padrone di buona parte della Sicilia ad eccezione di Agrigento e dei
possedimenti punici (il confine era ancora il fiume Alico), Agatocle mise a
ferro e fuoco Segesta, rea di non averne soddisfatto le richieste di
denaro: molti Segestani furono uccisi crudelmente e molti venduti come
schiavi, la città cambiò il nome in "Diceopoli"(città giusta). Il tiranno
riuscì quindi a strappare gran parte della Sicilia alla sfera di influenza
punica, trasformando però l'isola con la sua crudeltà in un luogo di
scorrerie e di povertà. Il controverso tiranno morì nel 288 a.C. mentre era
intento a costruire una flotta che fosse in grado di riappropriarsi dei
traffici marittimi e scacciare i Cartaginesi dalla Sicilia.

Dopo Agatocle

Succeduto ad Agatocle, il tiranno Iceta ottenne una vittoria presso la
Sicilia sud-orientale, contro gli Agrigentini supportati dai Cartaginesi,
ma fu da questi sconfitto nel 279 a.C. presso il fiume Terias⁴⁰ . Deposto
ed esiliato, fu sostituito da Tinione, il quale però dovette difendersi
dalle mire di Sosistrato, tiranno di Agrigento, appoggiato da una parte dei
cittadini di Siracusa.

Settima guerra greco-punica

Anche il passaggio di Pirro in Sicilia può essere annoverato nello scontro
tra Greci e Punici. Pirro, impegnato contro Roma, riteneva che il possesso
della Sicilia gli avrebbe permesso di accrescere grandemente la propria
potenza, consentendogli di imprimere una svolta decisiva anche alla guerra
contro Roma. Inoltre era genero di Agatocle, di cui aveva sposato la figlia
Lanassa nel 295 a.C. Infine, se avesse rifiutato di accorrere in aiuto
delle città siceliote, tutta la sua costruzione propagandistica, fondata
sulla difesa della grecità d'Occidente contro i barbari romani o
cartaginesi, sarebbe crollata⁴¹ . Nel 278 a.C. il re dell'Epiro, decise,
quindi, di assecondare le città greche di Sicilia che gli proponevano di
scacciare dall'isola i Cartaginesi, che stavano assediando Siracusa (sempre
divisa in fazioni rivali) con 100 navi e un potente esercito. L'epirota fu
nominato re di Sicilia e vi sbarcò con un esercito composto da una ventina
di elefanti, una gran varietà di macchine d'assedio e 10.000 soldati,
arrivati fino a 37.000 grazie ai rinforzi dei Sicelioti. Pur non attaccando
Messina, rimasta fedele a Cartagine dopo la conquista da parte dei
mercenari campani di Agatocle (i Mamertini), distrusse le piazzeforti dei
Mamertini e ne uccise gli esattori e nel 277 a.C. catturò Erice, la più
munita fortezza filo-cartaginese sull'isola. A ruota seguirono le conquiste
di Palermo, Eraclea Minoa ed Azone e la resa di altre città filo-puniche
come Segesta, Iato e Selinunte⁴² nel 276 a.C. Nello stesso anno Pirro
aggredì la fortezza di Lilibeo, ma la città, resa inespugnabile dal
soccorso cartaginese, resistette all'assedio. La mancata vittoria finale ed
il suo dispotismo nei confronti delle città alleate (uccise Tinione e
provocò la fuga di Sosistrato), sottrasse a Pirro il sostegno dei
sicelioti. Nel 276 a.C. fu quindi costretto ad abbandonare la Sicilia e
venne attaccato nella traversata dello Stretto di Messina dalla flotta
cartaginese, che affondò o catturò 70 delle sue 110 navi. Fu questo
l'ultimo tentativo di un esercito greco di scacciare i Cartaginesi dalla
Sicilia: ormai l'isola stava per diventare il campo di battaglia di Roma e
Cartagine.

Mamertini e Roma

I Mamertini, nutrita compagnia di mercenari campani al soldo di Agatocle,
alla morte del tiranno si trovarono improvvisamente senza lavoro. Espulsi
dalla popolazione siracusana con l'accordo di lasciare l'isola, anziché
lasciare la Sicilia, dopo essere stati accolti a Messina, ne presero
stabilmente il controllo con la violenza⁴³ . I "Mamertini" (figli di Marte)
controllavano Messina spargendo terrore nei territori circostanti. Per
difendersi dall'attacco del nuovo tiranno di Siracusa, Gerone, nel 265 a.C.
chiesero aiuto sia a Roma che a Cartagine. Roma, invocata dai Mamertini
minacciati dai Siracusani, vide nella occupazione di Messina un mezzo per
impadronirsi dei commerci nello stretto e anticipò i Cartaginesi
nell'entrata in città. La dichiarazione di guerra a Cartagine e la
conquista della città da parte di Roma segnò la fine delle guerre
greco-puniche e l'inizio delle guerre puniche. Le due potenze (Cartagine e
Siracusa), che fino a quel momento si erano contese il controllo della
Sicilia e del Mediterraneo, ebbero a quel punto in Roma il nuovo fatale
nemico, un nemico che le avrebbe superate in organizzazione ed astuzia.

Note

[1] Con minore attinenza "guerre siciliane"; solo con il nome "guerre
  greco-puniche" rientra in questa voce, ad esempio, anche lo scontro
  navale di Alalia.
[2] Durant - La storia della civiltà, vol. II, 1.1.
[3] Erodoto, Storie, trad. Piero Sgroj, 145-2.
[4] Per lo storico la parte nord-occidentale dell'Africa era parte
  integrante dell'Europa.
[5] G.E.Di Blasi, Storia del regno di Sicilia, Vol. I, pag. 314.
[6] Siceliota: greco di Sicilia.
[7] Tucidide, La guerra del Peloponneso, VI, 6.
[8] Diodoro Siculo, Biblioteca storica, V, 9, 3.
[9] Erodoto, Storie, I, 170.
[10] Erodoto, Storie, I, 166-167.
[11] Diodoro Siculo, Biblioteca storica, IV, 22-23.
[12] Articolo di M. Vento su Archeomania.com.
[13] Erodoto, Storie, V, 46.
[14] Diodoro (XI, 20, 2)
[15] Vedasi l'intervento di S.Cataldi alle IV giornate Elime.
[16] 204.000 uomini secondo Eforo e 100.000 per Timeo. Cifre precise non si
  conoscono, ma è probabile che l'esercito di Cartagine fosse superiore a
  tutti quelli che gli furono inviati contro dai Sicelioti e che contasse
  50.000 uomini (Warmington 1968, cap. IV).
[17] Non vi esisteva ancora l'omonima città, la cui nascita avvenne dopo la
  distruzione di Mozia.
[18] Secondo Warmington 1968, cap. III, Annibale Magone si trovava in
  vantaggio rispetto ai generali greci poiché, dato il carattere mercenario
  del suo esercito, poteva permettersi di subire gravi perdite umane
  durante le operazioni d'assedio, cosa che i generali greci, posti a capo
  di truppe cittadine, dovevano evitare ad ogni costo.
[19] Probabilmente Erice ed Entella.
[20] Diodoro Siculo, Biblioteca storica', XIII, 43-62. Un'azione
  particolarmente orribile per i greci fu la mutilazione dei cadaveri a
  opera dei mercenari iberici.
[21] Diodoro Siculo, Biblioteca storica, XIII, 59-62
[22] Secondo Warmington 1968, cap. IV, i fattori decisivi nella scelta
  cartaginese di invadere la Sicilia per sottometterla interamente furono
  il senso di sicurezza prodotto dalle vittorie di Annibale del 409. a.C. e
  la convinzione che Siracusa fosse troppo indebolita dalle discordie
  interne fra i partigiani di Ermocrate e Diocle per opporre una forte
  resistenza all'esercito cartaginese.
[23] 120.000 uomini per Timeo, 300.000 per Eforo, secondo il resoconto di
  Diodoro Siculo. Sicuramente era superiore ai 35.000 soldati che gli
  opposero i Sicelioti. La flotta era composta da 120 triremi.
[24] Diodoro racconta del sacrificio di un fanciullo.
[25] Diodoro Siculo, Biblioteca Storica, XIII, 79-114
[26] "Mozia aveva probabilmente l'aspetto di una città italiana del
  Rinascimento, poiché molti dei suoi edifici erano delle torri di vari
  piani. Per impedire agli assediati di dominare gli attaccanti dall'alto
  di queste costruzioni, Dionisio fece erigere delle torri d'assedio di sei
  piani, e mentre i soldati sulla cima fornivano la copertura, in basso
  altre squadre attaccavano le mura a colpi d'ariete" (Warmington 1968).
[27] Più di 300.000 uomini secondo Eforo, non più di 100.000 secondo Timeo;
  in realtà è probabile che fosse di poco superiore all'armata di Dionisio,
  forte di circa 30.000 uomini.
[28] Mozia non fu mai più ricostruita dai Cartaginesi.
[29] I Siracusani persero circa 100 navi e 20.000 uomini. Diodoro Siculo,
  Biblioteca Storica, XIV, 56-60.
[30] Con il termine italioti si intendono i Greci della penisola italica.
[31] I morti cartaginesi, fra cui lo stesso Magone, furono 10.000 e i
  prigionieri 5.000.
[32] Secondo Warmington 1968, cap. IV, questa fu una delle poche battaglie
  in cui un esercito cartaginese sconfisse in campo aperto un'armata greca
  di opliti in formazione classica
[33] Cinzia Bearzot cita la battaglia ed il nome del fiume in Manuale di
  Storia Greca, ed. 2005, pag.191; Domenico Musti in Storia Greca (pag.
  559-560) scrive della grave sconfitta a Kronion (presso Terme
  Selinuntine), ove morì lo stesso Leptine, fratello di Dionisio. Del fiume
  Halykos odierno Platani troviamo altre fonti attendibili in Storia della
  città di Sciacca di Ignazio Scaturro, Vol. I, pag.32.
[34] Ce ne parla Plutarco in Dione: 100 galee, 100.000 fanti ben
  addestrati, 10.000 cavalieri, arsenali ripieni di armi e macchine da
  guerra.
[35] Cartagine inviò in aiuto di Iceta il generale Magone con 150 navi e
  alcune migliaia di soldati, ma l'intero contingente abbandonò Siracusa
  poco prima dell'arrivo di Timoleonte.
[36] Secondo Warmington 1968, Timoleonte sconfisse con non più di 12.000
  uomini un esercito punico numericamente superiore, composto da parecchie
  migliaia di soldati armati con armi pesanti e carri da guerra. Cartagine
  perse 3.000 cittadini, arruolati nella cosiddetta Compagnia Sacra (per
  Plutarco si trattò della maggior perdita di propri cittadini che
  Cartagine avesse mai subito in battaglia).
[37] Secondo una suggestiva ipotesi alternativa l'Alico è il fiume Delia o
  delle Arene ad ovest di Selinunte: in questo caso la battaglia del
  Crimisso avrebbe portato al guadagno di tutto il territorio selinuntino
  (la cui città altrimenti sarebbe rimasta nell'area controllata dai
  Punici)
[38] Città dalla quale venne esiliato lo storico Timeo
[39] Diodoro Siculo nel Libro 19 racconta che proprio in quel luogo
  Falaride, crudele tiranno agrigentino, tenesse il suo toro bronzeo, che
  usava per un crudele supplizio degli oppositori; il luogo veniva quindi
  chiamato "Ecnomon", ovvero scellerato.
[40] San Leonardo presso Lentini
[41] Geraci-Marcone, Storia Romana, Le Monnier, 2004, p. 85.
[42] Diodoro Siculo, Biblioteca Storica, XXII, 10, 2
[43] Episodio simile avvenne ad Entella, città elima occupata dai mercenari
  campani di Dionisio il vecchio

Bibliografia

- Ignazio Concordia, La Sicilia Antica, Vol I, Alcamo (TP), Edizioni Campo,
  pag. 157, 1998.
- Ignazio Concordia, Segesta nel mito e nella storia, Alcamo (TP), Edizioni
  Campo, pag. 168, 2003.
- G.E. Di Blasi, Storia del regno di Sicilia, Vol I, Catania, Edizioni
  Dafni, Distribuzione Tringale Editore, ed. del 1844, stamperia Oretea
  Palermo.
- Diodoro Siculo, Biblioteca Storica, libri I-V, traduzione di Aldo
  Corcella, Gian Franco Gianotti, Isabella Labriola, Domenica Paola Orsi,
  introduzione di Luciano Canfora, Palermo, Sellerio, 1986.
- Diodoro Siculo, Biblioteca Storica, libri XI-XX, traduzione di Isabella
  Labriola, Pasquale Martino, Domenica Paola Orsi, Palermo, Sellerio,
  1988-1992.
- Diodoro Siculo, Biblioteca Storica, libri XXI-XL, traduzione di Pasquale
  Martino, Palermo, Sellerio, 2000.
- Diodoro Siculo, Biblioteca Storica, libri IX-XIII, introduzione,
  traduzioni e note di Calogero Miccichè, Milano, Rusconi, 1992.
- Diodoro Siculo, Biblioteca Storica, libri XIV-XVII, introduzione,
  traduzioni e note di Teresa Alfieri Tonini, Milano, Rusconi, 1985.
- Diodoro Siculo, Biblioteca Storica, libri XVIII-XX, introduzione,
  traduzioni e note di Anna Simonetti Agostinetti, Milano, Rusconi, 1988.
- Diodoro Siculo, Biblioteca Storica, libri XXI-XL, introduzione,
  traduzioni e note di Giorgio Bejor, Milano, Rusconi, 1988.
- Will Durant, La storia della civiltà, II - Grecia, Caselle di
  Sommacampagna, Vr, Cierre edizioni, 1959 [1939].
- G. Longo, 2011 - Himera avamposto greco in Occidente
  http://archivio.madonielive.com/news/show/12374
- Aldo Ferruggia, Le guerre senza nome - l'epico scontro tra Greci e
  Cartaginesi, pag. 272, NEOS Edizioni, 2014.
- Gerhard Herm, L' avventura dei fenici, traduzione di G. Pilone Colombo,
  Garzanti (collana "Gli elefanti. Storia"), pag. 330, 1997. *Tucidide, La
  guerra del Peloponneso, Erodoto, Storie, (Storici greci), Edizioni
  integrali (collana"Grandi tascabili economici Newton"), 1997.
- Adolf Holm, Storia della Sicilia nell'antichità, Ed. Clio, 1993.
- Gin Racheli, Egadi Mare e Vita, Collana "Andar per isole", Mursia, pag.
  357, 1979-86.
- Brian H. Warmington, Storia di Cartagine, traduzione di A. Levi, Torino,
  Giulio Einaudi Editore, 1968, ISBN 88-06-05124-5.
- G. Longo, 2015 - Le battaglie di Imera del 480 e 409 a.C.
  http://www.cefalunews.net/2014/?id=44090

Voci correlate

- Cartagine
- Siracusa
- Storia della Sicilia fenicia
- Storia della Sicilia greca
- Tiranni di Siracusa
- Guerre puniche
- Espansione cartaginese in Italia
- Guerre pirriche

Altri progetti

- Wikimedia Commons contiene immagini o altri file su guerre greco-puniche

Storia degli ebrei

La storia degli ebrei (o storia del popolo ebraico) è la storia degli
ebrei, della loro religione e cultura, come si sviluppò ed interagì con
altre popolazioni, religioni e culture. Secondo la tradizione ebraica, la
discendenza ebraica viene fatta risalire ai patriarchi biblici Abramo,
Isacco e Giacobbe che vissero a Canaan verso il XVIII secolo a.C..
Storicamente, gli ebrei discendono in gran parte dalle Tribù di Giuda e
Simeone, e parzialmente da altre tribù israelite, specialmente quelle di
Beniamino e Levi, che insieme avevano formato l'antico Regno di Giuda e il
Regno di Israele. La prima menzione di Israele come popolo è stata
rinvenuta iscritta sulla Stele di Merneptah che risale agli anni 1213-1203
a.C.¹

Fonti storiche

Dato l'incontro-scontro degli Ebrei con i grandi imperi dell'antichità
(Egizio, Assiro, Babilonese, Persiano, Macedone) è possibile rintracciare
nelle loro fonti storiche alcuni fugaci accenni a questo popolo. Per il
periodo attorno all'inizio dell'era cristiana, in concomitanza con
l'incontro-scontro con l'Impero Romano, sono preziosissimi gli scritti di
Giuseppe Flavio.

In seguito la storia degli Ebrei si fonde con quella dell'occidente
cristiano e con la sua storiografia.

Periodi della storia ebraica

La storia degli ebrei e dell'ebraismo si può dividere in cinque periodi:
(1) Antico Israele prima del giudaismo, dagli inizi fino al 586 a.C.; (2)
inizio del giudaismo nei secoli VI e V a.C.; (3) la formazione
dell'ebraismo rabbinico dopo la distruzione del Secondo Tempio nel 70 a.C.;
(4) l'età dell'ebraismo rabbinico, dall'ascesa del cristianesimo al potere
politico sotto l'imperatore Costantino il Grande nel 312 d.C. alla fine
dell'egemonia politica del cristianesimo nel XVIII secolo; (5) l'età
dell'ebraismo differenziato, dalla rivoluzione francese e americana al
presente.

Storia ebraica antica (ca. 1500 a.C. – 63 a.C.)

Israeliti (al 586 a.C.)

La storia dei primi ebrei e dei loro vicini è soprattutto quella della
Mezzaluna Fertile e della costa orientale del Mediterraneo. Inizia tra
quelle popolazioni che occupavano l'area compresa tra i fiumi Nilo, Tigri e
Eufrate. Circondata da antichi siti di cultura in Egitto e Babilonia, dai
deserti d'Arabia e dagli altopiani dell'Asia Minore, la terra di Canaan
(grosso modo corrispondente al moderno Israele, ai Territori palestinesi, a
Giordania e Libano) è stato un luogo di incontro tra civiltà. La terra era
attraversata da antiche rotte commerciali e possedeva porti importanti sul
Golfo di Aqaba e sulla costa del Mar Mediterraneo, quest'ultima esponendola
all'influenza di altre culture della Mezzaluna Fertile.²

Secondo le sacre scritture ebraiche, che divennero la Bibbia ebraica, gli
ebrei discendono dall'antico popolo di Israele che si stabilì nel paese di
Canaan tra la costa orientale del Mediterraneo ed il Giordano. Antichi
scritti ebraici descrivono i "Figli di Israele" come discendenti di
antenati comuni, tra cui Abramo, suo figlio Isacco e il figlio di Isacco,
Giacobbe. La letteratura religiosa suggerisce che i viaggi nomadi degli
ebrei si incentrò intorno a Hebron nei primi secoli del secondo millennio
a.C., che sembra portasse alla costituzione della grotta di Macpela come
loro luogo di sepoltura in tale località.³

I figli di Israele consistevano di dodici tribù, ognuna discendente da uno
dei dodici figli di Giacobbe: Ruben, il primogenito (il cui nome significa
guarda: un figlio (maschio)!); Simeone, secondogenito (il suo nome
significa YHWH mi ha udito); Levi, terzo figlio; Giuda, chiamato "giovane
leone"; Dan figlio di un'ancella di Rachele; Neftali; Gad; Aser (che
significa così mi diranno felice!); Issachar; Zabulon; Giuseppe (primo
figlio di Rachele); Beniamino, secondo e ultimo figlio di Rachele. A questa
prima struttura tribale se ne succedettero altre: Efraim; Manasse (tanto
era numerosa questa tribù, che venne divisa in due).³

I testi religiosi raccontano la storia di Giacobbe e dei suoi dodici figli,
che lasciarono Canaan durante una grave carestia e si stabilirono a Goscen
nel nord dell'Egitto. Mentre in Egitto, i loro discendenti si dice furono
resi schiavi dal governo egizio guidato dal Faraone, sebbene non ci siano
prove indipendenti di quanto sia avvenuto.⁴ Dopo circa 400 anni di
schiavitù, YHWH, il Dio di Israele, mandò il profeta ebreo Mosè della tribù
di Levi a liberare gli Israeliti dalla cattività. Secondo la Bibbia, gli
ebrei miracolosamente emigrarono dall'Egitto (un evento conosciuto come
Esodo), e tornarono alla loro patria ancestrale di Canaan. Questo evento
segna la formazione di Israele come nazione politica in Canaan, nel 1400
a.C.⁵ ⁶

Tuttavia l'archeologia rivela una storia diversa delle origini del popolo
ebraico: non necessariamente gli ebrei lasciarono il Levante. L'evidenza
archeologica delle origini in gran parte indigene di Israele in Canaan, non
in Egitto, è "schiacciante" e non lascia "spazio ad un esodo dall'Egitto o
un pellegrinaggio di 40 anni attraverso il deserto del Sinai", secondo i
minimalisti biblici.⁷ Molti archeologi hanno abbandonato l'indagine
archeologica di Mosè e dell'Esodo, reputandola "una ricerca inutile".⁷ Un
secolo di ricerca da parte di archeologi e egittologi non ha trovato
nessuna prova che possa essere direttamente correlata alla narrazione in
Esodo di una schiavitù egiziana e rispettiva fuga, con viaggi nel deserto,
il che porta all'ipotesi che dell'Età del Ferro, Israele - i regni Giuda e
di Israele - abbia le sue origini in Canaan, non in Egitto:⁸ ⁹ La cultura
dei primi insediamenti israeliti è cananea, i loro oggetti di culto sono
quelli del dio cananeo El, la ceramica rientra nella tradizione cananea
locale e l'alfabeto usato è protocananeo. Praticamente l'unico marcatore
che distingue i villaggi "israeliti" dai siti cananei è l'assenza di ossa
di maiale, sebbene rimanga discusso se questo debba essere preso per un
marcatore etnico o dovuto ad altri fattori.¹⁰

Secondo la Bibbia, dopo la loro emancipazione dalla schiavitù egiziana, il
popolo d'Israele vagò e visse nel deserto del Sinai per un arco di 40 anni
prima di conquistare Canaan nel 1400 a.C., sotto il comando di Giosuè.
Mentre viveva nel deserto, secondo gli scritti biblici, la nazione di
Israele ricevette i Dieci Comandamenti sul Monte Sinai da YHWH e portati da
Mosè. Questo ha segnato un inizio dell'Ebraismo normativo e ha contribuito
alla formazione della prima religione abramitica.³ Dopo esser entrati a
Canaan, porzioni di terreno furono assegnate a ciascuna delle dodici tribù
di Israele. Per diverse centinaia di anni la Terra d'Israele fu organizzata
in una confederazione di dodici tribù, governate da una serie di Giudici
(in ebraico: שופטים‎?, Shôphaatîm o shoftim - il termine in ebraico
significa anche "governatori").² Dopo di che, osserva la Bibbia, arrivò la
monarchia israelita. Nel 1000 a.C., la monarchia venne istituita con re
Saul e continuò sotto re Davide e suo figlio, Salomone. Durante il regno di
Davide, la città già esistente di Gerusalemme divenne la capitale nazionale
e spirituale di Israele. Salomone costruì il Primo Tempio sul Monte Moriah
di Gerusalemme. Tuttavia le tribù si stavano spaccando politicamente: alla
sua morte, una guerra civile scoppiò tra le dieci tribù israelite del nord
e le tribù di Giuda (quella di Simeone era stata assorbita da Giuda) e
Beniamino a sud. La nazione si divise in Regno di Israele (Samaria) a nord
e il Regno di Giuda a sud. Israele fu conquistato dal sovrano assiro
Tiglatpileser III nell'VIII secolo a.C. Non vi è documentazione storica
comunemente accettata sulla sorte delle dieci tribù del nord, a volte
indicate come le dieci tribù perdute di Israele, anche se le speculazioni
abbondano.¹¹

Quanto segue viene esposto nei dettagli del filo cronologico biblico (e
relative contestazioni storiche, qq.vv.):¹²

Conquista della Palestina (XII-XI secolo)

Secondo il racconto del biblico Libro di Giosuè, alla morte di Mosè la
guida del popolo ebraico passò a Giosuè. Questi guidò gli Ebrei alla
conquista militare delle piccole città-stato della terra di Canaan passando
da est, attraverso il fiume Giordano, in seguito al precedente fallito
tentativo di ingresso da sud.

Secondo il differente racconto del biblico Libro dei Giudici, dopo
l'iniziale e non completa campagna di Giosuè gli Ebrei, organizzati
autonomamente per gruppi sociali e territori nelle dodici tribù, convissero
in stato di continuo conflitto con la popolazione locale. Saltuariamente
alcune tribù si alleavano per far fronte comune ad alcuni nemici,
soprattutto re cananei locali ma anche popoli limitrofi (Filistei,
Madianiti), sotto la guida dei giudici, una sorta di capi militari
temporanei.¹³

La ricostruzione storica della conquista della Palestina è particolarmente
problematica a partire dallo stesso resoconto biblico. Secondo il Libro di
Giosuè gli Ebrei agirono in maniera concorde, con tutte le tribù a formare
un vero e proprio esercito, e la conquista del paese fu totale. Secondo
invece il Libro dei Giudici la conquista fu lenta e frammentaria e si
sarebbe limitata alle zone scarsamente popolate, lasciando inizialmente
intatte le città cananee delle pianure, e avrebbe visto in azione singole
(o gruppi di) tribù. Sono stati proposti diversi scenari:¹² ¹³

- conquista militare unitaria, come descritto dal Libro di Giosuè (cfr.
  W.F. Albright). A favore vi sono scavi archeologici che hanno mostrato la
  distruzione violenta di diversi insediamenti cananei intorno al
  1250-1200. D'altro canto queste distruzioni possono essere dovute ad
  altri motivi (lotte cananee, incursioni egizie...), e soprattutto alcune
  delle città che Giosuè avrebbe conquistato erano in quel periodo
  disabitate: Arado, Ai e soprattutto Gerico, città con la quale si apre la
  campagna di Giosuè. Per questo l'ipotesi non gode attualmente di largo
  consenso.
- infiltrazione graduale e pacifica almeno nella fase iniziale, come
  descritto dal Libro dei Giudici (A. Alt; M. Noth). A favore vi sono scavi
  archeologici che documentano la nascita, attorno al 1200, di almeno 250
  nuove piccole comunità soprattutto nelle regioni montuose, tra le quali
  probabilmente anche quelle degli Ebrei. La cultura di questi insediamenti
  non si differenzia da quella cananea: se si tratta di insediamenti di
  Ebrei, questi hanno assimilato la cultura cittadina locale.
- rivoluzione di classi sociali contadine (G.E. Mendenhall, N.K. Gottwald).
  In tal caso gli Ebrei non sono un gruppo immigrato ma autoctono cananeo.
  L'ipotesi godette di notevole diffusione negli anni sessanta e settanta,
  in concomitanza col prosperare del comunismo.¹³

La seconda ipotesi è pertanto quella che attualmente gode di maggiore
consenso, suggerendo un insediamento inizialmente lento e pacifico poi
anche conflittuale, solitamente datato tra il 1200-1050 a.C.¹²

Monarchia (1030-933)

Secondo il Primo libro di Samuele, soprattutto per motivi di difesa dai
nemici esterni, gli Ebrei chiesero al profeta Samuele di nominare un re. La
scelta, guidata da Dio, cadde su Saul, che fu quindi il primo re degli
Ebrei. La cronologia, la capitale, l'estensione del dominio e la gestione
interna del regno non sono chiari: probabilmente regnò attorno al 1030-1010
a.C. (l'indicazione di 2 anni del Testo Masoretico di 1Sam13,1 è
inverosimile e variamente corretta dalle varie traduzioni bibliche),
probabilmente principalmente sulle tribù del nord, e ancora probabilmente
il suo regno non sancì la nascita di un vero e proprio stato centralizzato
burocratico e amministrativo ma fu limitato alla conduzione di campagne
militari di difesa.¹² ¹³

A Saul seguì Davide, "re di Giuda e re d'Israele", l'archetipo del re degli
Ebrei, descritto nel Primo e Secondo libro di Samuele. Nel suo regno,
tradizionalmente datato attorno al 1010-970, Davide conquistò la città
gebusea di Gerusalemme che stabilì come capitale essendo intermedia tra le
tribù del nord e quelle del sud. Organizzò uno stato centralizzato sul
modello egizio con funzionari, esercito (prevalentemente mercenari), tasse.
Combatté vittoriosamente i popoli vicini (filistei, moabiti, ammoniti,
edomiti, aramei di Damasco) riducendoli in stati vassalli o tributari e
creando un forte regno "dall'Eufrate fino all'Egitto", approfittando della
relativa debolezza di Egitto e Assiria per i quali rappresentò una sorta di
comodo stato cuscinetto.¹²

Alla morte di Davide il regno passò a uno dei suoi figli, Salomone il cui
lungo regno, descritto nel Primo libro dei Re, è tradizionalmente datato
tra il 970-933 (o 931). Diversamente dal padre fu un re prevalentemente
pacifico.¹³ Costruì il tempio a Gerusalemme (probabilmente restaurando un
tempio cananeo preesistente), stabilì rapporti diplomatici e commerciali
con i popoli confinanti creando anche un porto sul Mar Rosso, perfezionò il
sistema statale centralizzato abbozzato da Davide, creò un sistema di
tassazione e di corvées che generarono malcontento, fortificò diverse città
del regno. Durante il suo regno si ribellarono e riottennero la piena
indipendenza Damasco ed Edom. Cedette anche al re di Tiro parte della
Galilea.¹²

Israele e Giuda

Nel 933 (o 931 o 926), alla morte di Salomone, le tensioni sempre presenti
tra le tribù del nord e quelle del Sud (Simeone, la maggior parte di
Beniamino e soprattutto Giuda) si acuirono per la pesantezza delle corvées,
fino a giungere alla scissione del regno: le tribù del nord non accettarono
come re Roboamo (933-916), figlio di Salomone, e si impose il regno di
Geroboamo (933-911). A nord si costituì così il Regno d'Israele, con
capitale a Tirza, mentre nel sud continuò a regnare da Gerusalemme la
dinastia davidica sul Regno di Giuda. La storia dei re del nord e del sud è
descritta dal Primo e Secondo libro dei Re. I due regni furono
profondamente diversi. Il rapporto tra essi fu prevalentemente
conflittuale, sebbene questi conflitti siano stati poco più che scaramucce
di frontiera.¹²

Regno d'Israele (933-722)

Il regno d'Israele, più vasto, ricco e popolato, era collocato sulle
principali vie di comunicazioni internazionali e dunque più aperto agli
influssi culturali e religiosi stranieri. Il primordiale culto monoteistico
di YHWH si fuse già con Geroboamo con culti cananei. Dal punto di vista
politico fu caratterizzato da una forte instabilità: i 19 re finirono
spesso assassinati o deposti con colpi di stato militari. Numerosi furono
gli scontri con gli Aramei. I principali re furono:¹³

- Omri (885-874). Trasferì la capitale a Samaria, probabilmente fondata ex
  novo. Durante il suo regno Moab riguadagnò l'indipendenza, come
  testimoniato anche dalla stele di Mesha, ritrovata nel 1868 in Giordania
  e datata all'842-840.
- Acab (874-853). Guidò una coalizione antiassira di re palestinesi con
  rinforzi egizi dalla quale ne uscì sconfitto a Qarqar. Da allora il regno
  divenne un vassallo tributario dell'Assiria. Il fatto non è riportato
  dalla Bibbia ma testimoniato da una cronaca assira.
- Geroboamo II (783-743). Riportò il regno a un relativo benessere e
  riconquistò alcuni territori in Transgiordania. Di esso testimonia un
  sigillo ritrovato a Meghiddo di "Shema, funzionario di Geroboamo".

Nel 734 il re Pekach, alleato con Rezin re di Damasco, cercò di coinvolgere
il regno di Giuda in una coalizione antiassira, e al rifiuto organizzò una
"spedizione punitiva" nota come guerra siro-efraimita. Il re assiro
Tiglat-Pileser III nel 733 attaccò il regno e ne annetté una parte,
insediando un certo Osea (732-722) e deportando parte della popolazione in
Assiria (2Re15,29;1Cr5,26). Quando Osea si ribellò agli assiri intervenne
il re Salmanassar V che nel 722 distrusse Samaria. Deportò gran parte della
popolazione israelita in varie zone del nord della mesopotamia (2Re17,6),
dove si fusero con le altre popolazioni (vedi Dieci tribù perdute
d'Israele), e deportò nella neoistituita provincia assira di Samaria
popolazioni di diverse origini (2Re17,24).

Nel regno del nord furono attivi diversi profeti: Elia (c.a 850); Eliseo
(c.a 800); Amos e Osea (c.a 750).

Regno di Giuda (933-587)

Diversamente dal nord, la popolazione del piccolo Regno di Giuda è più
omogenea e riunita attorno a Gerusalemme e al tempio, centro della fede in
Yahweh. La posizione è decisamente marginale e isolata. I re di Giuda
furono tutti della dinastia di Davide. I principali re furono:¹³

- Acaz (735-716?). Nel 734 rifiutò di partecipare alla coalizione
  anti-assira del re d'Israele Pekach e del re di Damasco Rezin, subendo la
  guerra siro-efraimita. Chiese aiuto a Tiglat-Pileser III facendo del
  regno un vassallo tributario degli assiri.2 Re 15:29
- Ezechia (716-687). Attuò una riforma religiosa eliminando i culti
  cananei, sconfisse i Filistei. Nel 705 si ribellò all'Assiria alleandosi
  con l'Egitto. Nel corso di una campagna nell'occidente, nel 701 il re
  assiro Sennacherib annesse parte della Giudea e assediò Gerusalemme.
  L'assedio fu però interrotto: secondo 2Re19,35-36 si trattò di una
  miracolosa liberazione da parte di Dio, ma probabilmente si trattò di
  un'epidemia di peste, oppure motivi politici interni che richiedevano il
  ritorno del re nella capitale, oppure un pesante tributo versato da
  Ezechia e taciuto nella Bibbia (il successivo re Manasse risulta
  tributario dalle cronache assire). Comunque il regno del sud non subì la
  conquista e la deportazione come avvenne per quello del nord.
- Manasse (687-642). Ristabilì il pluralismo religioso precedente a Ezechia
  e passò alla storia come il re empio per eccellenza.
- Giosia (640-609). Crollata l'Assiria (Ninive fu conquistata dai
  Babilonesi nel 612) divenne vassallo dell'Egitto. Nel 622 intraprese
  un'importante riforma religiosa in base al ritrovamento nel tempio di un
  "libro della legge" (verosimilmente il Deuteronomio o parte di esso,
  composto probabilmente da leviti provenienti dall'inviso nord e per
  l'accettazione del quale fu inscenato il ritrovamento). Morì nel 609 in
  uno scontro a Meghiddo col faraone Necao, dal quale sperava di
  riscattarsi con l'aiuto della nuova potenza babilonese.¹²

In seguito alla battaglia di Karkemiš del 605 tra egiziani e babilonesi,
vinta da questi, la regione siro-palestinese cadde sotto il dominio
babilonese. Nel 601 il re di Giuda Ioiakim (609-598) si ribellò confidando
nell'aiuto egiziano. Il re babilonese Nabucodonosor mosse contro Giuda e
conquistò Gerusalemme il 16 marzo 597. Deportò il re Ioiachin (598-597) e
parte della classe dirigente del regno e nominò re Sedecia (597-587).
Nonostante il parere contrario del profeta Geremia e di Baruc, che
consigliavano realisticamente la sottomissione a Babilonia, Sedecia si
ribellò contro Babilonia nel 589, e Nabucodonosor tornò in Giudea e
conquistò Gerusalemme nel luglio-agosto del 587. Il tempio fu distrutto e
gran parte della classe dirigente e della popolazione esiliata.¹²

Nel regno del sud furono attivi diversi profeti: Isaia (c.a 750-700);
Michea (c.a 750); Naum (c.a 660); Sofonia (c.a 630); Geremia (c.a 626-587);
Ezechiele (c.a 593-571).

Cattività babilonese (ca. 587 – 518 a.C.)

Sura
Pumbedita
Mahuza
Nehardea
Principali accademie ebraiche babilonesi

Dopo la rivolta contro il nuovo potere dominante e un conseguente assedio,
il Regno di Giuda fu conquistato dall'esercito babilonese nel 587 a.C. e il
Primo Tempio distrutto. L'élite del regno e molte della loro gente furono
esiliati a Babilonia, dove la religione si sviluppò al di fuori del tempio
tradizionale.¹⁴ Altri fuggirono in Egitto,¹⁵ mentre gli strati più poveri
della popolazione rimasero in Giudea. Dopo la caduta di Gerusalemme,
Babilonia (Iraq moderno), divenne il centro dell'Ebraismo per più di mille
anni. Le prime comunità ebraiche in Babilonia iniziarono con l'esilio della
Tribù di Giuda a Babilonia con Ioiachin nel 597 a.C. e dopo la distruzione
del Tempio di Gerusalemme nel 586.¹⁶ Molti altri ebrei emigrarono a
Babilonia nel 135, dopo la rivolta di Bar Kokhba e nei secoli successivi.¹⁶
Babilonia, dove alcune delle più grandi e importanti città ebraiche vennero
stabilite, divenne il centro della vita ebraica fino a tutto il XIII secolo
dell'era volgare. Con il I secolo, Babilonia già ospitava una popolazione
in rapida crescita, stimata a 1.000.000 di ebrei, che aumentò a circa 2
milioni¹⁷ tra il 200 e il 500 d.C., sia per crescita naturale che per
l'immigrazione di più ebrei dalla Terra d'Israele, costituendo circa 1/6
della popolazione ebraica mondiale a quell'epoca.¹⁷ Fu lì che avrebbero
scritto il Talmud babilonese (Bavli) nelle lingue usate dagli ebrei di
Babilonia - ebraico e aramaico. Gli ebrei stabilirono accademia talmudiche
a Babilonia, note anche come Accademie Geoniche, che divennero centri di
studio ebraico e di sviluppo della Legge ebraica in quell'area geografica
da circa il 500 d.C. al 1038 Le due accademie più famose furono quella di
Pumbedita e quella di Sura. Importanti yeshivah furono inoltre situate a
Nehardea e Mahuza.¹³

Dopo alcune generazioni e con la conquista di Babilonia da parte
dell'Impero Persiano, alcuni aderenti guidati dai profeti Esdra e Neemia,
tornarono in patria e alle pratiche tradizionali. Altri ebrei non tornarono
mai più e rimasero in esilio, sviluppandosi in modo alquanto indipendente
al di fuori della Terra d'Israele, soprattutto dopo le conquiste musulmane
del Vicino Oriente nel VII secolo d.C.³

Dominazione persiana (539-332 a.C.)

Nel 539 a.C. Ciro, re dei Persiani, conquistò Babilonia. Uno dei primi
provvedimenti del re (538) fu quello di permettere il ritorno in patria
delle popolazioni forzatamente esiliate dai Babilonesi, tra i quali anche i
Giudei. Il Libro di Esdra riporta integralmente il testo di due decreti
regali rivolti agli Ebrei in aramaico (Esdra 1, 1-4;6, 1-12), lingua
ufficiale dell'impero, la cui storicità è verosimile. Anche il cilindro di
Ciro conferma (indirettamente) tale disposizione.¹⁸

Secondo Flavio Giuseppe, che scrive però secoli dopo, gran parte degli
Ebrei preferì restare a Babilonia. Il ritorno degli esiliati avvenne sotto
la guida di Sesbassar, nome aramaico di Zorobabele che in seguito il re
Dario fece diventare governatore della Giudea, con al fianco il sommo
sacerdote Giosuè.¹⁹ ²⁰

Attorno al 520-515 fu terminata la ricostruzione del tempio di Gerusalemme.
In questo periodo furono attivi i profeti Aggeo, Gioele e Zaccaria che
testimoniano la forte speranza messianica di una restaurazione della
monarchia nella figura di Zorobabele, speranza poi non adempiuta. Il
fallimento di questa profezia è all'origine del cosiddetto movimento
apocalittico, nel quale si collocano le redazioni delle diverse apocalissi,
fino al II secolo.¹³ ¹⁸

Nel 445 arrivò a Gerusalemme Neemia, inviato da Artaserse I, che fece
ricostruire le mura della città e impedì i matrimoni misti con donne
pagane. Cercò anche di incrementare la popolazione della città. Nel 398
arrivò a Gerusalemme Esdra, sacerdote anch'egli inviato dal re Artaserse
II, che riaffrontò la questione dei matrimoni misti. Con un decreto del re
la Torah, la cui compilazione definitiva era probabilmente già stata
terminata al tempo di Neemia, divenne legge statale per gli Ebrei (Esdra 7,
12-16).¹⁹

Le uniche fonti storiche sul periodo della dominazione persiana in Giudea
sono il Libro di Esdra e quello di Neemia, che però forniscono solo le
informazioni qui indicate, in un intervallo cronologico limitato.¹⁸ ¹⁹

Periodo postesilico (ca. 538 – 332 a.C.)

Dopo il ritorno a Gerusalemme, e con l'approvazione e finanziamento
persiani, venne completata la costruzione del Secondo Tempio nel 516 a.C.
sotto la guida degli ultimi tre profeti ebrei Aggeo, Zaccaria e Malachia.²¹

L'egemonia nella parte orientale del mondo mediterraneo si stava a
quell'epoca spostando verso le civiltà classiche e lontano dagli egiziani,
siriani e persiani. Alcuni cananei erano già diventati fenici e
colonizzavano diverse aree del Mediterraneo meridionale, sviluppandosi fino
a creare l'Impero Cartaginese. I greci nel frattempo stavano cominciando a
espandersi verso est.²¹

Dopo la morte dell'ultimo profeta ebreo e mentre ancora sotto il dominio
persiano, la guida del popolo ebraico passò nelle mani di cinque
generazioni successive di Zugot ("coppie di") leader. Fiorirono prima sotto
i persiani (provincia di Yehud Medinata)²² e poi sotto i greci: come
risultato si formarono i farisei e sadducei. Sotto i persiani poi sotto i
greci, le monete ebraiche furono coniate in Giudea come conio yehud
(giudaico).²³

Periodo ellenistico (ca. 332 – 110 a.C.)

Nel 332 a.C., i Persiani furono sconfitti da Alessandro Magno di Macedonia.
Dopo la sua scomparsa e la conseguente divisione dell'impero di Alessandro
tra i suoi generali, si formò il Regno Seleucida.²⁴

La cultura greca si diffuse verso l'est a causa delle conquiste
alessandrine, ed il Levante non fu immune da questa diffusione culturale.
Durante questo periodo, le correnti dell'Ebraismo furono influenzate dalla
filosofia ellenistica sviluppatasi a partire dal III secolo a.C., in
particolare tra la diaspora ebraica ad Alessandria, culminando con la
compilazione del Septuaginta. Un importante sostenitore della simbiosi tra
teologia ebraica e il pensiero ellenistico fu Filone.²⁵

Dominazione ellenistica: i Maccabei (332-134 a.C.)

Nel 332 a.C. Alessandro Magno, diretto verso l'Egitto, occupò la Palestina
e con questo gli Ebrei in Giudea vennero quindi a contatto con la cultura
ellenistica. Come anche per gli altri territori conquistati Alessandro
assicurò libertà di culto e riconobbe l'autorità del sommo sacerdote.
Secondo Flavio Giuseppe è in questo contesto che si creò lo scisma con i
samaritani, quando Alessandro concesse loro il permesso di costruire il
tempio sul monte Garizim.²⁰ ²⁶

Alla morte di Alessandro nel 323, in accordo alle direttive della
Spartizione di Babilonia, la Giudea passò sotto il dominio dei re Tolomei
d'Egitto, i quali proseguirono la politica di tolleranza.

Nel 200 a.C. la Palestina fu conquistata da Antioco III, re seleucide di
Siria, anche con l'aiuto degli Ebrei. Il re per ringraziamento garantì
notevoli privilegi fiscali. I rapporti tra Ebrei e re ellenistici
cominciarono a incrinarsi dal 187 quando Seleuco IV, in difficoltà
finanziarie, saccheggiò il tempio di Gerusalemme (2Mac3 riferisce però che
il tentativo fu mandato a vuoto da un intervento miracoloso di Dio).²⁶

È però con il successore Antioco IV Epifane (175-164) che si arrivò
all'aperta rottura. Nel 169 saccheggiò il tempio. Nel 167 ordinò la
costruzione di un altare a Zeus nel tempio e proibì la circoncisione e la
celebrazione delle feste ebraiche, incluso il sabato, pena la morte. In
questa opera di ellenizzazione forzata trovò appoggio in un forte partito
filoellenista che comprendeva tra l'altro il sommo sacerdote.²⁷

Questa persecuzione antigiudaica scatenò l'opposizione degli Ebrei
tradizionalisti che si definirono chassidim, i "pii". Da questi gruppi
derivarono probabilmente i farisei. La rivolta antiseleucide scoppiò a
Modin, per opera di un sacerdote di nome Mattatia, un cui antenato si
chiamava Asmoneo. Suo figlio Giuda, soprannominato Maccabeo (martello),
divenne capo della resistenza e riuscì a conquistare Gerusalemme nel
dicembre del 164. Il 18 dicembre di quell'anno riconsacrò il tempio, evento
ricordato nella festa ebraica della Hanukkah (dedicazione). Antioco V
(164-162), successore di Antioco IV, concesse un editto di tolleranza.²⁶

Il nuovo re Demetrio I (162-150) riprese la lotta uccidendo Giuda Maccabeo
nel 161. A questi successe suo fratello Gionata (161-143) che ottenne nel
152 dal pretendente al trono seleucide Alessandro Balas l'autonomia per la
Giudea e la carica di sommo sacerdote. In reazione a quest'ultima nomina si
costituì probabilmente il gruppo degli esseni attorno al sommo sacerdote
legittimo. Gionata fu ucciso a tradimento nel 143 e capo del movimento
divenne un terzo fratello, Simone (143-134), anch'egli sommo sacerdote e
governatore.²⁶

La guerra d'indipendenza dei fratelli maccabei è dettagliatamente
raccontata nel Primo e Secondo libro dei Maccabei. Accenni si trovano anche
in Giuseppe Flavio e altri storici romani.²⁰

Regno Asmoneo (110 – 63 a.C.)

La rivolta dei Maccabei portò quindi alla formazione di un regno ebraico
indipendente, conosciuto come la Dinastia Asmonea, che durò fino al 63
a.C.²⁷

Sebbene la Giudea raggiungesse l'indipendenza già nel 164 a.C. con la
liberazione di Gerusalemme da parte di Giuda Maccabeo, è solo con il regno
di Giovanni Ircano I (134-104), figlio di Simone Maccabeo, che ebbe inizio
la vera e propria dinastia asmonea. Sotto il regno di Ircano vennero
conquistati e convertiti forzatamente gli Idumei e si consolidarono i
gruppi dei sadducei, farisei e forse anche esseni. Nel 128 distrusse il
tempio dei samaritani sul monte Garizim. Successori:

- Aristobulo (104-103), figlio di Giovanni. Conquistò la Galilea.
- Alessandro Ianneo (103-76), fratello di Aristobulo. Scontratosi con i
  farisei, ne fece crocifiggere qualche centinaio attorno a Gerusalemme.
- Alessandra Salomé (76-67), vedova di Alessandro.

Tale dinastia alla fine si disintegrò a causa della guerra civile tra i
figli di Alessandra Salomé, Giovanni Ircano II e Aristobulo II. Il popolo,
che non voleva essere governato da un re ma dal clero teocratico, fece
appello in questo spirito alle autorità romane: seguì quindi una campagna
romana di conquista e annessione, guidata da Pompeo che occupò Gerusalemme
nel 63.²⁷

Dominazione/protettorato romano (63 a.C. – 324 d.C.)

Giudea era stato un regno ebraico indipendente sotto gli Asmonei, ma fu
conquistata dal generale romano Pompeo nel 63 a.C. e riorganizzato come
stato cliente (l'espansione romana stava allargandosi in altre zone
geografiche e sarebbe continuata per più di centocinquant'anni). Più tardi,
Erode il Grande fu nominato "Re dei Giudei", dal Senato Romano,
soppiantando la dinastia degli Asmonei. Alcuni dei suoi figli ricoprirono
varie posizioni dopo di lui, e la discendenza venne conosciuta come la
Dinastia erodiana.

Riassumendo:²⁸

Nel 63 a.C. Pompeo confermò Ircano II nel ruolo di sommo sacerdote e spedì
Aristobulo a Roma prigioniero. La Giudea divenne uno stato vassallo di Roma
senza un re ufficiale, guidata dal sommo sacerdote. Attorno al 50 a.C.
l'idumeo Erode Antipatro (m. 43) ottenne la carica di governatore della
Giudea da Giulio Cesare.

Nel 40 Antigono, figlio di Aristobulo II, conquistò Gerusalemme con l'aiuto
dei Parti e diventò re e sommo sacerdote.

Nel 37 Erode, poi soprannominato "il Grande", figlio di Erode Antipatro,
conquistò Gerusalemme con l'aiuto di Roma e venne riconosciuto come re dei
Giudei fino alla morte (4 a.C.). Per consolidare il potere fece uccidere
buona parte del Sinedrio, il cognato Aristobulo, la moglie Mariamne, la
suocera Alessandra, i figli Alessandro, Aristobulo e Antipatro. Attorno al
20/19 a.C. intraprese il restauro e l'ampliamento del tempio di
Gerusalemme. Fece costruire o ricostruire diverse città e fortezze:
Samaria, Cesarea marittima, l'Erodium, Macheronte, Masada, la Fortezza
Antonia.²⁸

Alla sua morte, secondo la sua volontà il regno fu diviso tra i suoi figli:

- Erode Archelao (4 a.C. - 6 d.C.) fu etnarca (titolo inferiore a quello di
  re) di Giudea e Samaria. Nel 6 d.C. l'imperatore Augusto esiliò
  forzatamente Archealo in Gallia in seguito alle proteste di una
  delegazione di Ebrei giunti a Roma. La Giudea divenne una provincia
  romana legata alla Siria con capitale a Cesarea marittima.
- Erode Antipa (4 a.C. - 39 d.C.) fu tetrarca (titolo inferiore a re ed
  etnarca) di Galilea e Perea (cioè la Transgiordania), regnando da
  Tiberiade.
- Erode Filippo (4 a.C. - 34 d.C.) fu tetrarca della parte nord-orientale
  del regno di Erode, regnando da Cesarea di Filippo.

Alcune zone e città minori godettero di statuto autonomo e/o furono
incorporate nella provincia della Siria. Nonostante l'autonomia formale,
tutte le entità politiche della Palestina erano sottomesse a Roma.²⁸

Durante il regno di Erode e dei suoi successori i Vangeli collocano la vita
di Gesù (c.a 7/6 a.C. - 30 d.C.).²⁹

Alla morte di Erode Filippo nel 34 l'imperatore Caligola nominò successore
Erode Agrippa I. Nel 39 riuscì a far esiliare Erode Antipa, ottenendo anche
la Galilea e la Perea. Nel 41 Claudio gli affidò anche il territorio della
Giudea: tra il 41 e il 44, anno della sua morte, regnò sull'intero
territorio palestinese che fu del nonno Erode il Grande. Alla sua morte la
Giudea tornò a essere una provincia romana.

L'impero era spesso insensibile e brutale nel suo trattamento dei sudditi
ebrei e gli ebrei cominciarono a ribellarsi contro i governanti romani
della Giudea, facendo scoppiare numerose rivolte:²⁸

- nel 6 d.C., quando fu istituita la provincia romana di Giudea, il
  governatore della Siria Quirinio indisse dietro indicazione di Augusto un
  censimento per valutare il patrimonio di Archelao (vedi Censimento di
  Quirinio). Questo scatenò la rivolta di Giuda il Galileo, prontamente
  repressa.
- nel 66 scoppiò una nuova rivolta (Prima guerra giudaica), contrastata
  prima da Vespasiano poi Tito, che portò alla conquista di Gerusalemme e
  alla distruzione e saccheggio del tempio nel 70. Fu sedata
  definitivamente nel 74 con la presa di Masada. I morti complessivi tra
  gli Ebrei furono circa 600.000, circa metà della popolazione palestinese.
- tra il 115-117 insorsero diverse comunità ebraiche della diaspora
  (soprattutto Cirene, Alessandria d'Egitto, Cipro con alcuni focolai in
  Mesopotamia). È conosciuta come Seconda guerra giudaica.
- nel 132 insorsero nuovamente gli Ebrei in Giudea, guidati da Simone Bar
  Kokheba ("figlio della stella") ]. La rivolta, nota come Terza guerra
  giudaica fu sedata nel 135. Secondo le fonti storiche i morti tra gli
  Ebrei furono circa 850.000, cifra probabilmente esagerata. L'imperatore
  Adriano vietò l'ingresso a Gerusalemme ai Giudei, "rifondando" la città
  col nome di Aelia Capitolina; agli ebrei fu permesso di visitarla solo
  nel giorno di Tisha b'Av. Da allora gli Ebrei vissero principalmente
  nella diaspora (=dispersione), fuori dalla Palestina.²⁸ ²⁹

Diaspora

Al tempo di Augusto gli Ebrei nell'impero romano erano circa 4,5 milioni
(circa il 7% della popolazione), dei quali solo 1 milione in Palestina. Con
la presa e distruzione di Gerusalemme del 70 gli ebrei vissero dispersi
nelle varie regioni prima nell'impero romano poi nell'Europa.

La diaspora ebraica inizia con la conquista assira e continua su una scala
molto più grande con la conquista babilonese, in cui la Tribù di Giuda
viene esiliata a Babilonia insieme al re detronizzato di Giuda, Ioiachin,
nel VI secolo a.C., portato in cattività nel 597. L'esilio continua anche
dopo la distruzione del Tempio di Gerusalemme nel 586.³¹ Molti più ebrei
emigrarono a Babilonia nel 135 d.C., dopo la rivolta di Bar Kokhba e nei
secoli successivi.¹⁶

Molti degli ebrei giudei furono venduti in schiavitù, mentre altri
divennero cittadini di altre parti del Impero Romano. Il libro degli Atti
degli Apostoli nel Nuovo Testamento, così come alcuni testi paolini, fanno
spesso riferimento alle grandi popolazioni dell'ebraismo ellenizzato nelle
città del mondo romano. Tali ebrei ellenizzati furono coinvolti nella
diaspora solo nel suo senso spirituale, assorbendone la sensazione di
perdita e di abbandono che è diventata una pietra miliare del credo
ebraico, molto sostenuto da persecuzioni in varie parti del mondo. La
politica di promozione del proselitismo e della conversione all'ebraismo,
che diffuse la religione ebraica in tutta la civiltà ellenistica, sembra
placarsi con le guerre contro i romani.¹⁶

Di importanza fondamentale per la riconfigurazione della tradizione
ebraica, dalla religione basata sul Tempio alle tradizioni rabbiniche della
diaspora, fu lo sviluppo delle interpretazioni della Torah esposte nella
Mishnah e Talmud .

Tardo periodo romano in Terra d'Israele

Nonostante il fallimento della rivolta di Bar Kokhba, un numero
considerevole di ebrei rimase in Terra d'Israele. Gli ebrei che permasero
attraversarono numerose esperienze e conflitti armati contro occupanti
stranieri consecutivi. Alcuni dei più famosi e importanti testi ebraici
furono composti in città israeliane in questo periodo. Il completamento
della Mishnah, il sistema di niqqud (segni diacritici di vocalizzazione) e
la compilazione del Talmud di Gerusalemme (Yerushalmi) sono esempi.¹⁸

In quest'epoca furono attivi i dotti tannaim e amoraim, rabbini che
organizzavano e dibattevano la Legge orale ebraica. Le decisioni e
interpretazioni dei tannaim sono contenute nella Mishnah, Beraita, Tosefta
e varie compilazioni midrashiche. La Mishnah fu completata subito dopo il
200 d.C., probabilmente da Yehudah HaNasi . I commentari degli amoraim
sulla Mishnah furono compilati nell'ambito del Talmud gerosolimitano, che
fu terminato verso il 400, probabilmente a Tiberiade.³²

Nel 351 d.C., la popolazione ebraica di Zippori, sotto il comando di
Patricius, iniziò una rivolta contro il governo di Costanzo Gallo, genero
dell'imperatore Costanzo II. La rivolta venne infine spenta dal generale di
Gallo, Ursicinus (nel 354 l'imperatore fece comunque giustiziare Gallo, a
causa del suo governo incapace e fallimentare).¹⁸ ³²

Secondo la tradizione ebraica, nel 359 rabbino amora Hillel II creò il
calendario ebraico sulla base dell'anno lunare. Fino ad allora, l'intera
comunità ebraica al di fuori della terra d'Israele dipendeva il calendario
sancito dal Sinedrio; ciò era necessario per la corretta osservanza dei
giorni sacri ebraici. Tuttavia, gli osservanti erano in costante pericolo a
causa delle sanzioni contro gli ebrei che praticavano le liturgie festive,
in particolar modo i messaggeri che giravano per distanti città a
comunicare le date liturgiche del Sinedrio. Poiché le persecuzioni
religiose continuavano, Hillel determinò di fornire un calendario
autorizzato per tutto il tempo futuro.³² ³³

Nel 363, poco prima di lanciare la sua campagna contro il Sasanidi, Flavio
Claudio Giuliano, ultimo imperatore romano pagano, permise agli ebrei di
ritornare alla "santa Gerusalemme, che avete per molti anni desiderato
vedere ricostruita" e di ricostruire il Tempio. Ma la campagna di Giuliano
contro i Persiani fallì e fu ucciso in battaglia il 26 giugno 363. Il
tempio non fu ricostruito.³² ³⁴

Medioevo

Gli ebrei di Babilonia (219–1250)

Dopo la caduta di Gerusalemme, Babilonia (Iraq moderno) divenne il fulcro
dell'Ebraismo per più di mille anni. Le prime comunità ebraiche babilonesi
iniziarono con l'esilio della Tribù di Giuda a Babilonia con Ioiachin nel
597 a.C., come anche dopo la distruzione del Tempio di Gerusalemme nel
586.¹⁶ Molti altri ebrei emigrarono a Babilonia nel 135 d.C. dopo la
rivolta di Bar Kokhba e nei secoli successivi.¹⁶ Babilonia, dove alcuni
delle più grandi e più importanti città e le comunità ebraiche furono
stabilite, divenne il centro della vita ebraica fino a tutto il XIII
secolo. Con il primo secolo, Babilonia già annoverava una crescente
popolazione stimata ad un milione di ebrei,¹⁶ che aumentò a circa 2 milioni
tra gli anni 200 d.C. e 500,¹⁷ sia per crescita naturale che per
immigrazione di più ebrei dalla Terra d'Israele, costituendo circa 1/6
della popolazione ebraica mondiale in quell'epoca.¹⁷ Fu lì che si redassero
il Talmud babilonese (Bavli) nelle lingue usate dagli ebrei dell'antica
Babilonia: ebraico e aramaico. Gli ebrei stabilirono accademie talmudiche a
Babilonia, note anche come il Accademia Geoniche (da "Geonim", che
significa "splendore" in ebraico biblico o "geni"), che divennero il centro
dello studio ebraico e dello sviluppo della Legge ebraica (Halakhah) in
Babilonia da circa il 500 al 1038. Le due accademie più famose furono
quella di Pumbedita e quella di Sura. Importanti yeshivot furono inoltre
situate a Nehardea e Mahuza. Le accademie talmudiche (yeshiva) diventarono
una parte principale della cultura e dell'educazione ebraica, e gli ebrei
continuarono a istituire accademia yeshivah in Europa occidentale e
orientale, Nordafrica e, nei secoli più tardi, in America e in altri paesi
del mondo dove gli ebrei vivevano nella diaspora. Lo studio talmudico nelle
yeshivah continua a tutt'oggi con la creazione di un gran numero di
accademie, la maggior parte dei quali situate negli Stati Uniti e
Israele.³⁵

Queste yeshivah talmudiche a Babilonia seguirono all'era degli Amoraim
("esegeti") - i saggi del Talmud che erano attivi (sia in Terra d'Israele
che in Babilonia) durante la fine dell'era di chiusura della Mishnah e fino
ai tempi del completamento del Talmud (220-500), e dopo i Savoraim
("ragionatori") - i saggi dei Beth midrash (luoghi di studio della Torah)
in Babilonia dalla fine dell'era degli Amoraim (V secolo) e fino all'inizio
dell'era dei Geonim. I Geonim (in ebraico: גאונים‎?) furono i presidenti
dei due grandi collegi rabbinici di Sura e Pumbedita, guide spirituali
accettate dalle comunità ebraiche di tutto il mondo nei primi anni dell'era
medievale, in contrasto con il Resh Galuta (esilarca), che esercitava
l'autorità laica/secolare sugli ebrei in terre islamiche. Secondo le
tradizioni, i Resh Galuta erano discendenti dei re di Giuda, che è il
motivo per cui i re di Partia li trattavano con molto onore.³⁶

Per gli ebrei della tarda antichità e primo medioevo, le yeshivot di
Babilonia servirono spesso la stessa funzione dell'antico Sinedrio, cioè,
come un consiglio di autorità religiose ebraiche. Le accademie erano state
fondate nella babilonia pre-islamica, sotto la dinastia zoroastriano
sasanide e si trovavano non lontano dalla capitale sasanide di Ctesifonte,
che a quel tempo era la più grande città del mondo. Dopo la conquista della
Persia nel VII secolo, le accademie successivamente operarono per 400 anni
sotto il califfato islamico. Il primo Gaon di Sura, secondo Sherira Gaon
(906-1006), fu Mar bar Rab Chanan, che assunse l'ufficio in 609. L'ultimo
Gaon di Sura fu Samuel ben Hofni, che morì nel 1034; l'ultimo Gaon di
Pumbedita fu Hezekiah Gaon, torturato a morte nel 1040 – per cui l'attività
del Geonim copre un periodo di circa 450 anni.³⁶

Una delle principali sedi dell'ebraismo babilonese fu Nehardea, che era
allora una città molto grande composta principalmente da ebrei.¹⁶ Un'antica
sinagoga, costruita, si credeva, dal re Ioiachin, esisteva già a Nehardea.
A Huzal, vicino Nehardea, c'era un'altra sinagoga, non lontana da dove si
potevano vedere le rovine dell'accademia di Esdra. Nel periodo precedente
ad Adriano, Rabbi Akiva, al suo arrivo a Nehardea in missione dal Sinedrio,
prese parte ad una discussione con uno studioso ivi residente su un punto
di normativa matrimoniale (Mishnah Yeb., fine). Allo stesso tempo, vi era a
Nisibi (Mesopotamia settentrionale), un collegio ebraico eccellente, a capo
del quale si trovava Judah ben Bathyra, e in cui molti studiosi della
Giudea avevano trovato rifugio al tempo delle persecuzioni. Ottenne una
certa importanza temporanea anche una scuola a Nehar-Peḳod, fondata
dall'immigrato giudeo Hananiah, nipote di Joshua ben Hananiah – tale scuola
avrebbe potuto essere la causa di uno scisma tra gli ebrei di Babilonia e
quelli di Giudea-Israele, se le autorità della Giudea non avessero
prontamente fermato le ambizioni di Hananiah.³⁶

Periodo bizantino in Terra d'Israele (324–638)

Gli ebrei si diffusero anche per tutto l'Impero Romano, e ciò continuò in
misura minore nel periodo della dominazione bizantina nel Mediterraneo
centro-orientale. Il cristianesimo militante ed esclusivo, ed il
cesaropapismo dell'Impero Bizantino non trattarono bene gli ebrei, e la
condizione e l'influenza della diaspora ebraica nell'impero diminuì
drasticamente.

Fu politica cristiana ufficiale convertire gli ebrei al cristianesimo e la
leadership cristiana utilizzò il potere ufficiale di Roma nei propri
tentativi. In 351 gli ebrei si ribellarono contro le pressioni aggiuntive
del loro governatore, Costanzo Gallo. Gallo domò la rivolta e distrusse le
principali città della zona di Galilea, dove era iniziata la rivolta.
Zippori e Lidda (sede di due delle maggiori accademie legali) non si
ripresero mai più.³⁸

In questo periodo, il Nasi di Tiberiade, Hillel II, creò un calendario
ufficiale, che non aveva bisogno di avvistamenti mensili della luna. I mesi
erano fissati e il calendario non aveva bisogno di ulteriore conferme dalle
autorità di Giudea. All'incirca nello stesso tempo, l'accademia ebraica di
Tiberiade iniziò a raccogliere e combinare la Mishnah, le baraitot, le
spiegazioni e interpretazioni sviluppate da generazioni di studiosi dopo la
morte di Yehudah HaNasi. Tale testo combinato fu poi organizzato secondo
l'ordine della Mishnah: ogni paragrafo della Mishnah era seguito da una
raccolta di tutte le interpretazioni, storie e risposte associate a detta
Mishnah. Questo testo è chiamato il Talmud di Gerusalemme.³⁸

Gli ebrei di Giudea ricevettero una breve tregua dalla persecuzione
ufficiale durante il regno dell'imperatore Flavio Claudio Giuliano. La
politica di Giuliano era di far ritornare il regno all'ellenismo e
incoraggiò gli ebrei a ricostruire Gerusalemme. Poiché il regno di Giuliano
durò brevemente, negli anni 361-363, gli ebrei non poterono ricostruire
sufficientemente la città prima che dominio romano cristiano venisse
restaurato nell'impero. A partire dal 398, con la consacrazione di Giovanni
Crisostomo come patriarca, la retorica cristiana contro gli ebrei continuò
ad aumentare: egli predicava sermoni con titoli come Contro gli ebrei e
Sulle Statue, Omelia 17, in cui Giovanni predica contro "la malattia
ebraica".³⁹ Tale linguaggio pesante contribuì a creare un clima di sfiducia
e odio dei cristiani contro i grandi insediamenti ebraici, come quelli in
Antiochia e Costantinopoli.³⁸

Alla fine del IV secolo, l'imperatore Teodosio I emise una serie di decreti
che istituivano ufficialmente le persecuzioni contro gli ebrei. Agli ebrei
non era permesso di possedere schiavi, costruire nuove sinagoghe, ricoprire
cariche pubbliche o difendere casi tra ebreo e non-ebreo. I matrimoni misti
furono dichiarati un reato capitale, come anche la conversione di un
cristiano all'ebraismo. Teodosio eliminò il Sinedrio e abolì la rispettiva
carica di Nasi (presidente). Sotto il imperatore Giustiniano I, le autorità
ulteriormente limitarono i diritti civili degli ebrei,⁴⁰ e misero a rischio
i loro privilegi religiosi.⁴¹ L'imperatore interferì anche negli affari
interni della sinagoga,⁴² e vietò, per esempio, l'uso della lingua ebraica
nelle funzioni rituali. Coloro che disobbedivano a tali restrizioni
venivano minacciati di pene corporali, esilio, e perdita dei beni. Gli
ebrei di Borium, non lontano da Syrtis Major, che resistettero al generale
bizantino Belisario nella sua campagna contro i Vandali, furono obbligati a
convertirsi al cristianesimo e la loro sinagoga fu convertita in chiesa.⁴³

Giustiniano e dei suoi successori avevano interessi al di fuori della
provincia di Giudea, e aveva truppe insufficienti a far rispettare le
succitate regole. Come risultato, il V secolo fu un periodo in cui una
serie di nuove sinagoghe vennero costruite, molte delle quali con splendidi
pavimenti a mosaico. Gli ebrei adottarono le ricche forme d'arte della
cultura bizantina. I mosaici ebraici del periodo ritraggono persone,
animali, menorah, zodiaci e personaggi biblici. Eccellenti esempi di questi
pavimenti sinagogali sono stati trovati a Beit Alpha (che include una scena
di Abramo che sacrifica un montone al posto del figlio Isacco, con uno
zodiaco), Tiberiade, Beit Shean e Zippori.⁴⁴

L'esistenza precaria degli ebrei sotto il dominio bizantino non durò a
lungo, in gran parte per l'esplosione della religione musulmana fuori della
remota penisola araba (dove risiedevano grandi popolazioni di ebrei) . Il
Califfato musulmano espulse i bizantini dalla Terra Santa (o Levante,
definito come moderni Israele, Giordania, Libano e Siria) nel giro di pochi
anni dalla loro vittoria nella Battaglia dello Yarmuk nel 636. Numerosi
ebrei fuggirono dai rimanenti territori bizantini preferendo risiedere nel
Califfato durante i secoli successivi.

La dimensione della comunità ebraica nell'impero bizantino non fu
influenzata da tentativi di alcuni imperatori (in particolare Giustiniano)
di convertire forzatamente gli ebrei dell'Anatolia al cristianesimo, in
quanto questi tentativi incontrarono scarso successo.⁴⁵ Tuttavia non si
registrano a Bisanzio persecuzioni del genere endemico che imperversava in
quel periodo in Europa occidentale (pogrom, roghi, espulsioni di massa,
ecc.)⁴⁴ Gran parte della popolazione ebrea di Costantinopoli rimase in loco
dopo la conquista della città da parte di Maometto II.⁴⁴

Nel corso dei secoli VII e XVIII, i Cazari, una tribù turca – che da circa
tre secoli (ca. 650-965) dominavano la vasta area che si estende dalle
steppe Volga-Don alla Crimea orientale e Caucaso settentrionale – sembrano
essersi convertiti all'Ebraismo. La totalità di questa conversione non è
chiara. Esisteva in Crimea una popolazione ebraica fin dall'epoca
ellenistica e le conversioni potrebbero essere state rafforzate da
immigrati ebrei che entravano nella regione, emigrati dalle aree del
dominio bizantino.⁴⁶

Forse nel IV secolo, il Regno di Semien (in ebraico: ממלכת סאמיאן‎?), noto
anche col nome Regno di Beta Israel (in ebraico: ממלכת ביתא ישראל‎?) venne
istituita come nazione ebraica nell'area nordoccidentale della moderna
Etiopia, in Abissinia, che durò fino al XVII secolo al tempo
dell'imperatore Susenyos I d'Etiopia.⁴⁷

Periodo islamico in Terra d'Israele (638–1099)

Nel 638 l'Impero bizantino perse il controllo del Levante. L'arabo
Califfato dei Rashidun, presieduto da ʿUmar ibn al-Khaṭṭāb, conquistò
Gerusalemme e le terre di Mesopotamia, la Siria, la Palestina e l'Egitto.
Sotto i vari regimi, gli ebrei subirono massacri e fuggirono dai villaggi
dell'entroterra verso la costa.⁴⁸ Furono successivamente indotti a tornare
nell'entroterra, dopo che le città costiere vennero distrutte. Dopo il
cambio di potere e dominio, gli ebrei controllavano ancora gran parte del
commercio in Palestina. Secondo il geografo arabo al-Muqaddasi, gli ebrei
lavoravano come "saggiatori di monete, tintori, conciatori e banchieri
della comunità".⁴⁸ Durante il periodo fatimide, molti funzionari ebrei
servirono nel regime.⁴⁸ L'accademico e storico Moshe Gil documenta che al
tempo della conquista araba nel VII secolo, la maggioranza della
popolazione era ebrea.⁴⁹

Durante questo tempo gli ebrei vissero in comunità fiorenti sparse per
tutta la Babilonia. Nel periodo gaonico (650-1250), le accademie yeshivah
babilonesi furono i principali centri di cultura ebraica, e i Gaonim (trad.
"splendore" o "geni") a guida di queste scuole, furono riconosciuti come le
più alte autorità della Legge ebraica.⁴⁹

Sebbene la vita ebraica migliorasse sotto il dominio islamico, un'utopia
interreligiosa di certo non esistette⁵⁰ e gli ebrei continuarono a subire
discriminazioni. Durante il dominio islamico, venne introdotto il Patto di
Umar che proteggeva gli ebrei, ma li metteva loro molte restrizioni.⁵¹ A
partire dall'XI secolo ci sono stati casi di pogrom contro gli ebrei.⁵²
Esempi di scoppi di fanatismo popolare antiemita includono il Massacro di
Granada del 1066, la distruzione dell'intero quartiere ebraico nella città
andalusa di Granada.⁵³ In Nordafrica ci furono casi di violenza contro gli
ebrei del Medioevo,⁵⁴ e in altre terre arabe inclusi Egitto,⁵⁵ Siria,⁵⁶ e
Yemen.⁵⁷ La popolazione ebraica venne confinata in quartieri isolati, o
mellah, in Marocco dal XV secolo. Nelle città, la mellah era circondata da
mura con una porta fortificata. In contrasto, le mellah rurale erano
villaggi separati abitati esclusivamente da ebrei.⁵⁸ Gli Almohadi, che
avevano preso il controllo di gran parte dell'Iberia islamica dal 1172,
erano molto più fondamentalisti dei tolleranti Almoravidi e trattavano
duramente i dhimmi. Ebrei e cristiani furono espulsi dal Marocco e dalla
Spagna islamica.⁵⁹ Di fronte alla scelta tra morte o conversione, alcuni
ebrei, come la famiglia di Maimonide, fuggirono a sud e ad est verso le
terre musulmane più tolleranti, mentre altri andarono verso nord, per
stabilirsi in nuovi regni cristiani.⁶⁰ ⁶¹ Dopo le prime grandi ondate di
conquista, l'atteggiamento degli Almohadi divenne meno intransigente. Molte
sinagoghe precedentemente distrutte, chiuse o convertite in moschee vennero
ricostruite o riaperte, molte famiglie convertite con la forza all'islam
vennero autorizzate a riconvertirsi al giudaismo, alcune anche dopo due o
tre generazioni⁶² .

Lo storico Mark R. Cohen scrive che conclusioni circa la vita ebraica sotto
il dominio islamico può essere appurata solo attraverso un approccio
comparativo. Agli ebrei sotto dominio islamico fu inflitta meno violenza
fisica rispetto a quella provata sotto il dominio cristiano occidentale.⁶³
Cohen crede che una ragione di ciò sia stata che l'Islam, a differenza del
Cristianesimo, non necessitava di formarsi un'identità separata
dall'Ebraismo.⁶⁴ Afferma inoltre che gli ebrei erano una minaccia meno
forte per i musulmani che non i cristiani, durante il Medioevo.⁶⁴ Casi
isolati di persecuzione in verità accaddero, ma questo non cambia il fatto
che gli ebrei siano stati trattati in maniera adeguata.⁶⁵ Cohen nota anche
che molti hanno usato il mito degli ebrei maltrattati dai domini musulmani
per supportare le proprie posizioni politiche in risposta alla
propaganda.⁶⁶

Età d'oro ebraica (711-1031)

L'età d'oro della cultura ebraica in Spagna ha coinciso con il medioevo in
Europa, per un periodo di dominio musulmano in gran parte della penisola
iberica. Durante quel tempo, gli ebrei vennero generalmente accettati nella
società e la vita religiosa, culturale ed economica ebraica fiorirono.

Così sorse un periodo di tolleranza per gli ebrei della penisola iberica,
il cui numero aumentò notevolmente per l'immigrazione dall'Africa in
seguito alla conquista musulmana. Soprattutto dopo il 912, durante il regno
di ʿAbd al-Raḥmān III e di suo figlio, al-Ḥakam II, gli ebrei prosperarono,
dedicandosi al servizio del Califfato di Cordoba, allo studio delle
scienze, al commercio e all'industria, in particolare al mercato della seta
e degli schiavi, in tal modo promuovendo la prosperità del paese.
L'espansione economica ebraica fu senza pari. A Toledo, gli ebrei si
dedicarono alla traduzione di testi arabi nelle lingue romanze, nonché la
traduzione di testi ebraici e greci in arabo. Gli ebrei contribuirono anche
alla botanica, geografia, medicina, matematica, poesia e filosofia.⁶⁷

Il medico di corte e visir di ʿAbd al-Raḥmān fu Hasdai ben Isaac ibn
Shaprut, patrono di Menahem ben Saruq, Dunash ben Labrat e di altri
studiosi e poeti ebrei. Il pensiero ebraico durante questo periodo fiorì
con personaggi famosi come Samuel Ha-Nagid, Moses ibn Ezra, Solomon ibn
Gabirol, Yehuda Ha-Levi e Mosè Maimonide.⁶⁷ Durante il governo diʿAbd
al-Raḥmān, lo studioso Moses ben Enoc fu nominato rabbino di Cordova e di
conseguenza al-Andalus divenne il centro di studio talmudico, e Cordova il
luogo d'incontro di dotti ebrei.⁶⁸ Ma, oltre agli studi, il contributo
ebraico fu rilevante anche in campo commerciale e finanziario, grazie
all'attività dei Radaniti, molti dei quali agirono proprio in al-Andalus.

L'età d'oro finì con l'invasione della Reconquista e quella degli Almohadi.
La grande presenza degli ebrei nell'Iberia continuò fino a che furono
forzatamente espulsi in massa con il Decreto di Alhambra della Spagna
cristiana nel 1492 con un editto simile emesso dal Portogallo cristiano nel
1496.⁶⁸

Crociate in Terra d'Israele (1099–1260)

Nel 1099, gli ebrei aiutarono gli Arabi a difendere Gerusalemme contro il
crociati. Quando la città cadde, i crociati riunirono molti ebrei in una
sinagoga e appiccarono il fuoco. In Haifa, gli ebrei quasi da soli difesero
la città contro i crociati, resistendo per un mese (giugno-luglio 1099).⁴⁸
In quel tempo esistevano comunità ebraiche sparse in tutto il paese, tra
cui Gerusalemme, Tiberiade, Ramla, Ashkelon, Cesarea e Gaza. Poiché agli
ebrei non era permesso di possedere terra durante il periodo crociato,
lavoravano come commercianti e altri mestieri nelle città costiere durante
i periodi di quiescenza. La maggior parte erano artigiani: vetrai a Sidone,
pellicciai e tintori a Gerusalemme.⁴⁸

In questo periodo, i Masoreti di Tiberiade stabilirono l'ortografia della
lingua ebraica, o niqqud, un sistema di punteggiatura diacritica vocalica
usato nell'alfabeto ebraico. Numerosi piyyutim e midrashim vennero redatti
in Palestina in quest'epoca.⁴⁸

Maimonide scrisse che nel 1165 ebbe a visitare Gerusalemme e si recò sul
Monte del Tempio, dove pregò nella "grande casa santa".⁶⁹ Il Rambam
convenne una festa annuale per sé ed i suoi figli, il 6 di Cheshvan, a
commemorare il giorno in cui si era recato al Monte del Tempio a pregare, e
un'altra ricorrenza, il 9 di Cheshvan, a commemorare il giorno che fu
privilegiato di pregare nella Grotta dei Patriarchi a Hebron.⁶¹

Nel 1141 Yehuda Ha-Levi pubblicò un invito agli ebrei di emigrare nella
terra di Israele e fece il lungo viaggio egli stesso. Dopo un passaggio
burrascoso da Cordova, arrivò ad Alessandria d'Egitto dove venne accolto
entusiasticamente da amici e ammiratori. A Damietta venne calorosamente
pregato dal suo amico Halfon ha-Levi di rimanere in Egitto, dove sarebbe
stato libero da oppressioni intolleranti. Ma Ha-Levi proseguì il suo
itinerario per via terra, incontrando gli ebrei di Tiro e Damasco. La
leggenda ebraica racconta che, giunto vicino a Gerusalemme, venne
sopraffatto dall'emozione alla vista della Città Santa e compose la sua più
bella elegia, la celebre "Sionidi" (Zion ha-lo Tish'ali). In quell'istante,
un Arabo arrivò al galoppo da una porta e lo travolse, uccidendolo
nell'incidente.⁷⁰ .

Periodo dei Mamelucchi in Terra d'Israele (1260–1517)

Negli anni 1260-1516, la terra di Israele formava parte dell'Impero dei
Mamelucchi, che governarono inizialmente dalla Turchia, quindi dall'Egitto.
Guerra, rivolte, spargimenti di sangue e distruzione perseguirono la
famiglia e discendenti di Maimonide. Gli ebrei soffrirono persecuzioni e
umiliazioni, ma i documenti superstiti confermano almeno 30 comunità urbane
e rurali ebraiche agli inizi del XVI secolo.

Si registra che Nahmanide si stabilì nella Città Vecchia di Gerusalemme
verso il 1267. Si trasferì poi ad Acri, dove fu attivo nel diffondere la
cultura ebraica, a quel tempo trascurata in Terra Santa. Raccolse un
circolo di allievi intorno a sé, e la gente venne a frotte, anche dal
distretto dell'Eufrate, per sentirlo. Si narra che anche i Caraiti
frequentassero le sue lezioni, tra i quali Aaron ben Joseph il Vecchio che
in seguito divenne uno delle più importanti autorità caraite. Poco dopo il
suo arrivo a Gerusalemme, Nahmanide indirizzò una lettera a suo figlio
Nahman, in cui descriveva la desolazione della Città Santa. A quel tempo,
aveva solo due abitanti ebrei - due fratelli, tintori di mestiere. In una
lettera successiva da Acri, Nahmanide consiglia al figlio di coltivare
l'umiltà, che ritiene essere la prima delle virtù. In un'altra, indirizzata
al suo secondo figlio, che occupava una posizione ufficiale presso la Corte
di Castiglia, Nahmanide raccomanda la recita delle preghiere quotidiane e
mette in guardia soprattutto contro l'immoralità. Nahmanides morì dopo aver
raggiunto i settantasei anni e le sue spoglie furono sepolte a Haifa,
vicino alla tomba di Yechiel di Parigi.⁷¹

Yechiel stesso – autorevole rabbino talmudista – era emigrato ad Acri nel
1260, insieme a suo figlio e ad un numeroso gruppo di seguaci.⁷² ⁷³ Lì
fondò l'accademia talmudica Midrash haGadol d'Paris.⁷⁴ Si pensa sia morto
ad Acri tra il 1265 e il 1268. Nel 1488 Obadiah ben Abraham di Bertinoro,
commentatore della Mishnah, arrivò a Gerusalemme; ciò segnò un nuovo
periodo di ritorno della comunità ebraica nella Città Santa.

Spagna, Nordafrica e Medio Oriente

Durante il Medioevo, gli ebrei furono generalmente trattati meglio dai
governanti islamici che da quelli cristiani. Nonostante la loro
cittadinanza di seconda classe, gli ebrei svolgevano ruoli di primo piano
nelle corti musulmane e stavano attraversando un'"Età d'oro" nella Spagna
musulmana negli anni 900-1100, sebbene la situazione peggiorasse dopo tale
termine. Tuttavia, sommosse causarono la morte di ebrei in Nordafrica nel
corso dei secoli; e specialmente nel Marocco, Libia e Algeria, dove alla
fine gli ebrei furono costretti a vivere nei ghetti.⁷⁵

Durante l'XI secolo, ci fu un pogrom contro gli ebrei di Granada nel
1066.⁷⁶ Nel Medioevo, i governi di Egitto, Siria, Iraq e Yemen attuarono
decreti che ordinavano la distruzione delle sinagoghe. In certi periodi,
gli ebrei furono forzati a convertirsi all'Islam o venire giustiziati, in
alcune parti di Yemen, Marocco e Baghdad.⁷⁷ Gli Almohadi, che avevano preso
il controllo di gran parte dell'Iberia islamica entro il 1172, sorpassarono
gli Almoravidi nella loro fede fondamentalista, trattando i dhimmi
duramente. Cacciarono sia ebrei che cristiani dal Marocco e dalla Spagna
islamica. Di fronte alla scelta tra morte e conversione, molti ebrei
emigrarono.⁷⁸ Alcuni, come la famiglia di Maimonide, scappò verso sud ed
est, verso le terre musulmane più tolleranti, mentre altri si diressero
verso il nord per stabilirsi nei nuovi regni cristiani.⁷⁹ ⁸⁰ Dopo le prime
grandi ondate di conquista, l'atteggiamento degli Almohadi divenne meno
intransigente. Molte sinagoghe precedentemente distrutte, chiuse o
convertite in moschee vennero ricostruite o riaperte, molte famiglie
convertite con la forza all'islam vennero autorizzate a riconvertirsi al
giudaismo, alcune anche dopo due o tre generazioni.⁶²

Europa

Secondo lo scrittore americano James Carroll, gli "ebrei rappresentavano il
10% della popolazione totale dell'Impero Romano. Con questo rapporto, se
altri fattori non fossero intervenuti, ci sarebbero 200 milioni di ebrei
nel mondo d'oggi, invece dei correnti 13 milioni."⁸¹

Popolazioni ebraiche erano esistite in Europa, specialmente nell'area del
passato Impero Romano, già da tempi molto antichi. Quando i maschi ebrei
emigravano, alcuni a volte prendevano mogli dalle popolazioni locali, come
dimostrato dai più vari MtDNA, a confronto con il Y-DNA delle popolazioni
ebraiche.⁸² Tali gruppi si unirono a commercianti e poi a membri della
diaspora. I registri delle comunità ebraiche in Francia e Germania
risalgono al IV secolo, e notevoli comunità ebraiche sono state annotate in
Spagna ancor prima.⁸²

Lo storico medievista Norman Cantor e altri studiosi del XX secolo
contestano la tradizione che il Medioevo sia stato un momento uniformemente
difficile per gli ebrei. Prima che la Chiesa divenisse pienamente
organizzata come istituzione, con una serie crescente di regole, la prima
società medievale era tollerante. Tra gli anni 800 e 1100, circa 1,5
milioni di ebrei vivevano nell'Europa cristiana. Poiché non erano
cristiani, non venivano inclusi come una divisione nella ripartizione del
sistema feudale di clero, cavalieri (nobili) e servi. Ciò significa che non
dovevano soddisfare le richieste oppressive di lavoro e la coscrizione
militare che i popolani cristiani dovevano sopportare. Nei rapporti con la
società cristiana, gli ebrei erano protetti da re, principi e vescovi,
grazie ai servizi cruciali che fornivano in tre aree: finanziaria,
amministrativa e come medici.⁸³

Studiosi cristiani interessati alla Bibbia consultavano i rabbini del
Talmud. Man mano che la Chiesa Cattolica si rafforzava come istituzione,
fondò nuovi ordini religiosi di predicazione, come i francescani ed i
domenicani, e ci fu un aumento di cristiani della classe media cittadina.
Nel 1300, frati e preti locali misero in scena i drammi della Passione
durante la Settimana Santa, che descriveva gli ebrei (in abiti
contemporanei) mentre uccidevano Cristo secondo i racconti evangelici. Da
questo periodo, la persecuzione degli ebrei e le loro deportazioni
diventarono endemiche. Intorno al 1500, gli ebrei trovarono una relativa
sicurezza e un rinnovamento di prosperità nell'odierna Polonia.⁸³

Dopo il 1300, gli ebrei soffrirono ulteriori discriminazioni e persecuzioni
nell'Europa cristiana. Poiché ai cattolici era proibito dalla chiesa di
prestare denaro a interesse, alcuni ebrei divennero usurai e banchieri
importanti. I governanti cristiani a poco a poco videro il vantaggio di
avere una tale classe di finanziatori, che potevano fornire capitali a loro
uso senza essere passibile di scomunica. Come risultato, il commercio
pecuniario dell'Europa occidentale divenne una specialità degli ebrei. Ma
in quasi tutti i casi in cui gli ebrei acquisivano grandi quantità di
denaro mediante operazioni bancarie, durante la loro vita o al momento
della loro morte il re ne prendeva il controllo. Gli ebrei divennero "servi
camerae" imperiali, proprietà del re, che potevano presentarli (insieme
alle loro proprietà) a principi o città.⁸³

Gli ebrei vennero frequentemente massacrati ed esiliati da varie nazioni
europee. La persecuzione arrivò al suo primo culmine durante le Crociate.
Nella Prima Crociata (1096), le fiorenti comunità su Reno e Danubio furono
totalmente distrutte. Nel Seconda Crociata (1147) gli ebrei in Francia
furono oggetto di massacri frequenti. Gli ebrei furono inoltre colpiti
dagli attacchi delle Crociata dei pastori del 1251 e 1320. Le Crociate
furono seguite da espulsioni, tra cui quella del 1290 che vide la cacciata
di tutti gli ebrei inglesi; nel 1396, 100.000 ebrei furono espulsi dalla
Francia e, nel 1421, migliaia furono espulsi dall'Austria. Durante questo
periodo molti ebrei d'Europa, in fuga o espulsi, migrarono verso la
Polonia, dove prosperarono in un'altra Età d'oro.⁸⁴

Primo periodo moderno

Gli storici che studiano l'ebraismo moderno hanno individuato quattro
diversi percorsi attraverso cui gli ebrei europei furono "modernizzati" e
quindi integrati nella corrente principale della società europea. Un
approccio comune è stato quello di visualizzare il processo nella
prospettiva dell'Illuminismo europeo, poiché gli ebrei si trovavano di
fronte alla promessa e alle sfide poste dall'emancipazione politica. Gli
storici che utilizzano questo approccio si sono concentrati su due
tipologie sociali come paradigmi del declino della tradizione ebraica e
come agenti dei profondi cambiamenti nella cultura ebraica che portarono al
crollo del ghetto. Il primo di questi due tipi sociali è l'"Ebreo
cortigiano", che viene ritratto come un precursore dell'ebreo moderno, dopo
aver raggiunto e partecipato all'economia proto-capitalista e alla società
di corte degli Stati dell'Europa centrale, come l'Impero asburgico. In
contrasto all'ebreo cortigiano cosmopolita, il secondo tipo sociale
presentato dagli storici dell'ebraismo moderno è il maskil, un sostenitore
della Haskalah (Illuminismo ebraico). Questa prospettiva vede il maskil
perseguire studi secolari e una critica razionalista della tradizione
rabbinica, per gettare le basi intellettuali durevoli della
secolarizzazione della società e della cultura ebraiche. Il paradigma
stabilito è stato quello in cui gli ebrei aschenaziti entrano nella
modernità attraverso un processo di occidentalizzazione auto-consapevole
guidata da "intellettuali ebrei germanizzati, molto atipici". La Haskalah
diede origine alla Riforma e ai movimenti conservatori, piantando i semi
del sionismo, mentre allo stesso tempo favorì l'assimilazione culturale nei
paesi in cui gli ebrei risiedevano.⁸⁵ Verso lo stesso periodo in cui si
stava sviluppando la Haskalah, l'ebraismo chassidico stava diffondendo un
movimento che predicava una visione del mondo quasi opposta a quella della
Haskalah.

Negli anni 1990, il concetto di "Ebreo portuale" è stato offerto come un
"percorso alternativo verso la modernità", distinto dalla Haskalah europea.
In contrasto con l'attenzione data agli aschenaziti germanizzati, il
concetto dell'ebreo portuale si concentra sui conversos sefarditi che
fuggivano dall'Inquisizione e si reinsediavano nelle città portuali
europee, sulla costa del Mediterraneo, dell'Atlantico e sulla costa
orientale degli Stati Uniti.⁸⁶

Ebreo cortigiano

Gli ebrei cortigiani erano banchieri ebrei o uomini d'affari che prestavano
denaro e gestivano le finanze di alcune case nobiliari cristiane in Europa.
Un termine storico corrispondente può essere Balivo ebraico (anche shtadlan
ebr. שטדלן, intercessore).⁸⁷

Esempi di quelli che sarebbero poi stati chiamati ebrei cortigiani emersero
quando i governanti locali utilizzarono i servizi di banchieri ebrei per
prestiti a breve termine. Fecero prestiti di denaro ai nobili e così si
guadagnarono anche un'influenza sociale. Patroni nobili degli ebrei
cortigiani li impiegarono come finanzieri, fornitori, diplomatici e
delegati commerciali. Gli ebrei cortigiani potevano usare i loro legami
familiari e le connessioni reciproche, mettendole a disposizione dei loro
sponsor per fornire, tra le altre cose, cibo, armi, munizioni e metalli
preziosi. In cambio dei loro servizi, gli ebrei cortigiani guadagnavano
privilegi sociali, tra cui perfino la condizione nobiliare per se stessi, e
potevano vivere al di fuori dei ghetti. Alcuni nobili vollero mantenere i
loro banchieri nell'ambito delle proprie corti e, poiché erano sotto la
protezione dei primi, erano esentati dalla giurisdizione rabbinica.⁸⁷

Dal Medioevo in poi, gli ebrei cortigiani potevano accumulare fortune
personali e guadagnarsi influenza politica e sociale. A volte erano anche
persone di spicco nella comunità ebraica locale e potevano usare la loro
influenza per proteggere e controllare i propri confratelli. Spesso erano
gli unici ebrei che potevano interagire con l'alta società locale e
presentare le petizioni degli ebrei al sovrano/governante. Tuttavia,
l'ebreo cortigiano aveva connessioni sociali e influenza nel mondo
cristiano soprattutto attraverso i suoi patroni cristiani. A causa della
precaria situazione degli ebrei, alcuni nobili potevano ignorare
completamente i propri debiti e non ripagarli. Se il nobile protettore
moriva, il suo finanziere ebreo poteva rischiare l'esilio o l'esecuzione.⁸⁷

Iberia

Durante il Rinascimento europeo, la peggiore delle espulsioni si verificò
in seguito alla Reconquista di al-Andalus, come era conosciuto il governo
moresco o arabo islamico di Spagna. Con la cacciata degli ultimi governanti
musulmani da Granada nel 1492, arrivò l'Inquisizione spagnola e l'intera
popolazione di circa 200.000 ebrei sefarditi fu espulsa. Ciò fu seguito da
espulsioni nel 1493 dalla Sicilia (37.000 ebrei) e dal Portogallo nel 1496.
Gli ebrei spagnoli espulsi fuggirono principalmente verso l'Impero
Ottomano, i Paesi Bassi e il Nordafrica; altri emigrarono verso l'Europa
meridionale e il Medio Oriente.⁸⁸

Ebreo portuale

Il concetto dell'ebreo portuale rappresenta un tipo sociale che descrive
quegli ebrei che furono coinvolti nella navigazione ed economia marittima
dell'Europa, in particolare nei secoli XVII e XVIII. Lo storico Helen Fry
suggerisce che potrebbero essere considerati "i primi ebrei moderni".
Secondo Fry, gli ebrei portuali arrivarono come "profughi
dell'Inquisizione" e dell'espulsione dall'Iberia. Avevano il permesso di
stabilirsi nelle città portuali come mercanti con autorizzazione al
commercio nei porti di Amsterdam, Londra, Trieste e Amburgo. Fry rileva che
le loro connessioni con la diaspora ebraica e la loro esperienza nel
commercio marittimo li rese di particolare interesse ai governi
mercantilisti europei.⁸⁶ Lois C. Dubin⁸⁹ descrive gli ebrei portuali come
mercanti ebrei che erano "valutati per il loro impegno nel commercio
marittimo internazionale su cui tali città prosperavano".⁹⁰ David Sorkin e
altri hanno caratterizzato il profilo socio-culturale di questi uomini come
improntato ad una flessibilità nei confronti della religione e un
cosmopolitismo riluttante che era estraneo sia alla tradizione sia alle
identità ebraiche 'illuminate'".⁹¹

Impero ottomano

Durante il periodo ottomano classico (1300-1600), gli ebrei, insieme alla
maggior parte delle altre comunità dell'impero, godettero di un certo
livello di prosperità. Rispetto ad altri soggetti ottomani, erano la
potenza dominante nel commercio e nella diplomazia e altre alte cariche.
Nel XVI secolo in particolare, gli ebrei ebbero un peso preponderante anche
nel ramo politico, con l'apogeo di influenza ebraica rappresentato dalla
nomina di Giuseppe Nasi (in portoghese: João Miquez)⁹² a Sanjak-bey
(governatore, un rango di solito concesso solo ai musulmani)⁹³ del Ducato
di Nasso e delle Sette Isole.⁹⁴

Al tempo della Battaglia dello Yarmuk quando il Levante passò sotto il
dominio musulmano, esistevano trenta comunità ebraiche a Haifa, Sh'chem,
Hebron, Ramleh, Gaza, Gerusalemme e molte altre al nord. Safed divenne il
centro spirituale dell'Ebraismo e vi venne compilato il Shulchan Aruch,
come anche molti testi cabalistici. La prima tipografia ebraica e la prima
stampa dell'Asia occidentale iniziarono nel 1577.

Gli ebrei erano vissuti nell'area geografica dell'Asia Minore (attuale
Turchia, ma più geograficamente Anatolia o Asia Minore) per più di 2400
anni. L'iniziale prosperità in epoca ellenistica era svanita sotto il
dominio bizantino cristiano, ma aveva discretamente recuperato sotto il
dominio dei vari governi musulmani che avevano sostituito il dominio di
Costantinopoli. Per gran parte del periodo ottomano, la Turchia fu un
rifugio sicuro per gli ebrei in fuga dalle persecuzioni, e continua ad
avere una piccola popolazione ebraica a tutt'oggi. La situazione in cui gli
ebrei avevano a volte goduto di prosperità culturale ed economica, ma erano
stati ampiamente perseguitati in altri momenti, è stata riassunta da Gustav
E. von Grunebaum:

Polonia-Lituania

Nel XVII secolo, esistevano in Europa occidentale molte popolazioni
ebraiche importanti. La Polonia era relativamente tollerante ed aveva la
più grande popolazione ebraica d'Europa, risalente al XIII secolo, che
godeva di relativa prosperità e di libertà da quasi 400 anni; tuttavia la
situazione di calma finì quando ebrei polacchi e lituani furono massacrati
a centinaia di migliaia dai cosacchi durante la rivolta di Khmelnytsky
(1648) e le guerre svedesi (1655). Spinti da queste e altre persecuzioni,
gli ebrei si trasferirono di nuovo in Europa occidentale nel XVII secolo.
L'ultimo divieto agli ebrei (in Inghilterra) fu revocato nel 1654, ma le
espulsioni periodiche da singole città continuarono ad avvenire e agli
ebrei fu spesso limitata la proprietà terriera, o furono costretti a vivere
in ghetti.

Con la Spartizione della Polonia nel tardo XVIII secolo, la popolazione
ebraica si spaccò tra l'Impero russo, quello austro-ungarico e la Prussia,
che si divisero la Polonia tra di loro.⁹⁶

Illuminismo europeo e Haskalah (XVIII secolo)

Durante il periodo del Rinascimento europeo e dell'Illuminismo si
verificarono cambiamenti significativi all'interno della comunità ebraica.
Il movimento della Haskalah parallela il più ampio Illuminismo, quando gli
ebrei cominciarono nel XVIII secolo la campagna per l'emancipazione dalle
leggi restrittive e l'integrazione nella società europea in generale.
L'istruzione laica e scientifica fu aggiunta alla tradizionale istruzione
religiosa ricevuta dagli studenti, e cominciò ad aumentare l'interesse in
un'identità ebraica nazionale, tra cui una rinascita nello studio della
storia ebraica e dell'ebraico. La Haskalah diede alla luce la Riforma ed i
movimenti conservatori, piantando i semi di sionismo mentre allo stesso
tempo favoriva l'assimilazione culturale nei paesi in cui gli ebrei
risiedevano. Circa allo stesso tempo, nacque un altro movimento, che
predicava quasi l'opposto della Haskalah, l'Ebraismo Chassidico. Il
Chassidismo iniziò nel XVIII secolo, iniziato da Rabbi Israel Baal Shem
Tov, e rapidamente guadagnò un seguito con il suo approccio di misticismo
esuberante alla religione. Questi due movimenti, e la forma tradizionale
dell'Ebraismo ortodosso da cui scaturiscono, costituito la base delle
divisioni moderne all'interno dell'osservanza ebraica.⁹⁷

Allo stesso tempo, il mondo esterno stava cambiando e dibattiti iniziavano
sulla potenziale emancipazione degli ebrei (garantendo loro pari diritti).
Il primo paese a farlo fu la Francia, durante la Rivoluzione francese del
1789. Anche così, ci si aspettava che gli ebrei si integrassero, senza
quindi continuare le loro tradizioni. Questa ambivalenza è dimostrata dal
famoso discorso di Clermont-Tonnerre davanti all'Assemblea Nazionale nel
1789:

Ebraismo chassidico

L'Ebraismo chassidico è una branca dell'Ebraismo ortodosso che promuove
spiritualità e gioia mediante la diffusione e l'internalizzazione del
misticismo ebraico quale aspetto fondamentale della fede ebraica. Il
Chassidismo comprende parte dell'ebraismo ultraortodosso contemporaneo,
insieme alla precedente tradizione talmudica della yeshivah Lituania e a
quella sefardita.⁹⁹

Fu fondata nel XVIII secolo nell'Europa orientale da Rabbi Israel Baal Shem
Tov (detto il Besht) come una reazione all'eccessivo ebraismo talmudico
legalistico. In contrasto a questo, gli insegnamenti chassidici
apprezzavano la sincerità e la santità nascosta della gente comune
illetterata, ponendola sullo stesso piano dell'élite accademica. L'enfasi
sulla presenza divina immanente in tutto, dava un nuovo valore alla
preghiera e agli atti di bontà, accanto alla supremazia rabbinica di
studio, sostituendo la severità e l'ascetismo cabalistico e mussar storico
con l'ottimismo, incoraggiamento e fervore (deveikut) quotidiano. Questa
rinascita emotiva populista accompagnava l'ideale elitista di
nullificazione ad un paradossale panenteismo divino, attraverso
l'articolazione intellettuale di dimensioni interiori del pensiero mistico.
L'adeguamento dei valori ebraici cercava di incrementare gli standard
richiesti dall'osservanza rituale, mentre ne rilassava altri dove
predominava l'ispirazione. I suoi incontri comunali celebravano inni
spirituali (nigunim) quali forme di devozione contemplativa.¹⁰⁰

In seguito alla fondazione del Movimento Lubavitch¹⁰¹ da parte dei diretti
successori primi del Besht figura l'Alter Rebbe Shneur Zalman di Liadi che
riuscì a ricreare armonia tra le parti fondando ciò sull'amore e la pietà
fraterna, che permise il confronto e l'instaurazione di una vera e propria
unione religiosa tra gli ebrei che vollero dialogare o aderire al nuovo
movimento Lubavitch, anche definito Chabad: questo nome deriva dalle tre
parole ebraiche Chokhmah, Binah e Daat, distintamente tradotte con i
significati di sapienza, intelligenza e conoscenza; queste, anche note come
le tre Sefirot superiori immediatamente successive a Keter, furono
l'espressione della nuova ma originaria forma religiosa fondante e di
dialogo che caratterizzò parte della natura spirituale e mistica del Baal
Shem Tov, nonché di mediazione con la cultura intellettuale e religiosa
prevalente soprattutto nei Maestri lituani dell'epoca.¹⁰²

Secolo XIX

Sebbene le persecuzioni esistessero ancora, l'emancipazione si diffuse in
tutta l'Europa del XIX secolo. Napoleone invitò gli ebrei a lasciare i
ghetti ebraici europei e cercare rifugio nei regimi politici tolleranti di
nuova costituzione, che offrivano la parità ai sensi della legge
napoleonica.¹⁰³ Nel 1871, con l'emancipazione degli ebrei da parte della
Germania, tutti i paesi europei tranne la Russia avevano emancipato i
propri ebrei.¹⁰³ ¹⁰⁴

In alcuni paesi, l'emancipazione avvenne con un unico atto. In altri,
vennero concessi inizialmente dei diritti limitati, nella speranza che gli
ebrei "cambiassero per il meglio".¹⁰⁵

Nonostante la crescente integrazione degli ebrei con la società laica, una
nuova forma di antisemitismo emerse, sulla base delle idee di razza e
nazione, piuttosto che odio religioso del tipo medievale. Questa forma di
antisemitismo sosteneva che gli ebrei fossero una razza distinta e
inferiore a quella ariana dell'Europa occidentale, e portò alla nascita di
partiti politici in Francia, Germania e Austria-Ungheria, che fecero una
campagna di revoca dell'emancipazione. Questa forma di antisemitismo
apparve frequentemente nella cultura europea: il caso più famoso fu
l'Affare Dreyfus in Francia.¹¹⁹ Tali persecuzioni, insieme ai pogrom
sponsorizzati dallo stato in Russia nel tardo XIX secolo, portarono un
certo numero di ebrei a credere che sarebbero stati al sicuro solo in una
propria nazione.¹²⁰

Durante questo periodo, la migrazione ebraica verso gli Stati Uniti creò
una nuova grande comunità per lo più liberata delle restrizioni europee.
Oltre 2 milioni di ebrei arrivarono negli Stati Uniti tra il 1890 e il
1924, la maggior parte dalla Russia e dall'Europa orientale. Un fenomeno
simile si verificò nella punta meridionale del continente, in particolare
nei paesi di Argentina e Uruguay.¹²¹

Secolo XX

Sionismo moderno

Durante il 1870 e il 1880 la popolazione ebraica d'Europa cominciò più
attivamente a considerare l'immigrazione in Israele e il ristabilimento
della nazione ebraica nella sua presupposta terra d'origine nazionale,
compiendo così le profezie bibliche relative allo Shivat Tzion (in ebraico:
שִׁיבָת צִיּוֹן‎?, "Ritorno a Sion", o שבי ציון, Shavei Tzion, lett.
"Rimpatriati di Sion"). Nel 1882 nacque il primo insediamento sionista —
Rishon LeZion — fondato da immigrati che appartenevano al movimento
"Hovevei Zion" (in ebraico: חובבי ציון‎?), o anche Hibbat Zion (in ebraico:
חיבת ציון‎?, lett. Amanti di Sion). In seguito, il movimento "Bilu"¹²²
fondò molti altri insediamenti in terra di Israele.¹²³ ¹²⁴

Il movimento sionista venne fondato ufficialmente dopo la "Convenzione di
Kattowitz" (1884) ed il "Congresso Sionista Mondiale (World Zionist
Congress, 1897), e fu Theodor Herzl che iniziò la lotta per stabilire uno
stato degli ebrei.¹²⁵

Dopo la Prima Guerra Mondiale, sembrava che le condizioni per stabilire
tale stato fossero maturate: il Regno Unito conquistò la Palestina
dall'Impero Ottomano e gli ebrei ricevettero la promessa di una "Patria
nazionale" dai britannici nella forma della Dichiarazione Balfour (1917),
data a Chaim Weizmann.¹²⁵

Nel 1920 iniziò il Mandato britannico della Palestina e il Visconte Herbert
Samuel fu nominato Alto Commissario della Palestina, l'Università Ebraica
di Gerusalemme fu costituita e si verificarono diverse grandi ondate di
immigrazione ebraica verso la Palestina. Tuttavia gli abitanti arabi della
Palestina non amavano la crescente immigrazione ebraica e cominciarono ad
opporsi con mezzi violenti al loro insediamento e alla politica
filo-ebraica del governo britannico.¹²⁶ ¹²⁷

Bande di arabi iniziarono a compiere atti di violenza e omicidi contro i
convogli e la popolazione ebraica. Dopo i tumulti arabi del 1920 e quelli
di Jaffa del 1921, la leadership ebraica in Palestina credettero che gli
inglesi non avessero alcun desiderio di confrontarsi con le bande arabe
locali per i loro attacchi contro gli ebrei palestinesi. Credendo di non
poter contare sull'amministrazione britannica per la protezione contro tali
bande, la leadership ebraica creò l'organizzazione Haganah (ebraico: "La
Difesa", ההגנה) per proteggere le proprie aziende agricole e i kibbutz.¹²⁸
¹²⁹

Altri disordini si verificarono nel 1929 e negli anni 1936-1939 avvenne la
"grande rivolta araba di Palestina". A causa della crescente violenza il
Regno Unito iniziò gradualmente a fare marcia indietro dall'idea originaria
di uno Stato ebraico e di speculare su una soluzione binazionale o di uno
Stato arabo con una minoranza ebraica.¹³⁰

Nel frattempo, gli ebrei d'Europa e degli Stati Uniti avevano successo nei
campi della scienza, della cultura e dell'economia. Tra quelli generalmente
considerati i più famosi, si annoveravano lo scienziato Albert Einstein e
il filosofo Ludwig Wittgenstein. Un alto numero di Premi Nobel in questo
periodo furono ebrei, fatto che accade tuttora.¹³¹ In Unione Sovietica,
molti ebrei furono coinvolti nella Rivoluzione d'ottobre e appartenevano al
partito comunista.¹³²

L'Olocausto

Nel 1933, con l'ascesa al potere di Adolf Hitler e del partito nazista in
Germania, la situazione ebraica divenne più severa. Le crisi economiche, le
leggi razziali antisemite, e la paura di una guerra imminente portò molti
ebrei a fuggire dall'Europa verso la Palestina, gli Stati Uniti e l'Unione
Sovietica.¹³⁴

Nel 1939 iniziò la Seconda Guerra Mondiale e fino al 1941 Hitler occupò
gran parte dell'Europa, inclusa la Polonia — dove milioni di ebrei vivevano
a quell'epoca — e la Francia. Nel 1941, a seguito dell'invasione
dell'Unione Sovietica, cominciò la "Soluzione finale della questione
ebraica" (in lingua tedesca Endlösung der Judenfrage), una vasta operazione
organizzata su una scala senza precedenti, finalizzata alla distruzione del
popolo ebraico mediante la conseguente persecuzione e sterminio degli ebrei
nell'Europa politica, che includeva il Nordafrica europeo (il Nordafrica
pro-nazista di Vichy e la Libia italiana). Questo genocidio, in cui circa
sei milioni di ebrei furono uccisi con metodo e crudeltà, è noto come
"Olocausto" o Shoah (in lingua ebraica: השואה, HaShoah, "catastrofe,
distruzione"). In Polonia più di un milione di ebrei vennero trucidati in
camere a gas nel solo campo di concentramento di Auschwitz.¹³⁴

L'enorme scala della Shoah e gli orrori che accaddero in quel periodo,
influenzarono pesantemente il popolo ebraico e l'opinione pubblica
mondiale, che capirono le dimensioni dell'Olocausto solo dopo la guerra.
Nel dopoguerra gli sforzi quindi aumentarono per stabilire uno stato
ebraico in Palestina.¹³⁵

Fondazione dello Stato d'Israele

Come già descritto (sopra), dalla fine dell'800 nacque e si diffuse in
particolare tra gli Ebrei europei il Sionismo, cioè il movimento di
pensiero che mirava a ricostituire uno stato ebraico in Palestina.

Nel 1945 le organizzazioni di resistenza ebraica in Palestina si unirono e
formarono il Movimento di Resistenza Ebraica (in ebraico: תנועת המרי
העברי‎?, Tnu'at HaMeri HaIvri, lett. Movimento Ebraico di Ribellione)
chiamato anche United Resistance Movement (URM), che iniziò ad attaccare le
autorità britanniche.¹³⁶ A seguito dell'attentato dinamitardo al King David
Hotel, Chaim Weizmann, presidente del World Zionist Organization ammonì il
movimento di cessare tutte le attività militari fintantoché una decisione
non venisse presa dall'Agenzia Ebraica. Questa sostenne la raccomandazione
di Weizmann di cessare ulteriori attività belliche, decisione accettata con
riluttanza dalla Haganah, ma non dall'Irgun e dall'Lehi. Il Movimento di
Resistenza Ebraica venne smobilitato e ciascuno dei gruppi fondatori
continuarono ad operare per conto proprio, secondo la propria politica.¹³⁷

La leadership ebraica decise di concentrare la lotta a sostegno
dell'immigrazione clandestina in Palestina e cominciò ad organizzare
massicce quantità di profughi di guerra ebrei provenienti dall'Europa,
senza l'approvazione delle autorità britanniche. Tale immigrazione
contribuì moltissimo agli insediamenti ebraici in Israele, sostenuti
dall'opinione pubblica mondiale, e le autorità britanniche decisero di
lasciare alle Nazioni Unite la decisione sul destino della Palestina.¹³⁸ Il
29 novembre 1947, l'Assemblea generale delle Nazioni Unite adottò la
Risoluzione 181(II: "Piano di partizione della Palestina") che raccomandava
la partizione della Palestina in uno Stato arabo, uno Stato ebraico e la
Città di Gerusalemme. I leader ebraici accettarono la decisione ma la Lega
Araba ed i capi arabi palestinesi si opposero. Iniziarono quindi i
conflitti israelo-palestinesi, con un periodo di guerra civile ed il
conflitto del 1948.¹³⁸

Nel corso della guerra, dopo che le ultime truppe britanniche ebbero
lasciato il suolo palestinese, David Ben-Gurion proclamò nel giorno 14
maggio 1948 (5 Iyar, 5708) la fondazione dello stato ebraico a Eretz Israel
da conoscersi ufficialmente come "Stato di Israele", emettendo la
Dichiarazione d'indipendenza israeliana (in ebraico: הכרזת העצמאות,
Hakhrazat HaAtzma'ut o מגילת העצמאות, Megilat HaAtzma'ut).¹³⁹ La guerra
terminò nel 1949 e lo stato di Israele iniziò ad assorbire grandi quantità
di ebrei da tutto il mondo, nell'ordine di centinaia di migliaia di
immigranti.¹³⁸

Dal 1948 Israele è stato coinvolto in una serie di conflitti militari, tra
cui la Crisi di Suez (1956), la Guerra dei Sei Giorni (1967), la Guerra del
Kippur (1973), la Guerra del Libano (1982), la Guerra del Libano (2006),
come anche una serie quasi costante di conflitti minori.¹³⁸

Dal 1977, una continua serie di iniziative diplomatiche e incontri al
vertice, in gran parte senza successo, sono stati avviati da Israele, dalle
organizzazioni palestinesi, dai loro vicini e altri soggetti, tra cui gli
Stati Uniti e l'Unione europea, per giungere ad un processo di pace che
possa risolvere i conflitti tra Israele ed i suoi vicini, e soprattutto la
sorte del popolo palestinese.¹⁴⁰

Secolo XXI

Correntemente (2014), Israele è una democrazia parlamentare con una
popolazione di oltre 8 milioni di abitanti,¹⁴¹ di cui circa 6 milioni sono
ebrei. Le maggiori comunità ebraiche sono in Israele e negli Stati Uniti,
con grandi comunità anche in Francia, Argentina, Russia, Inghilterra e
Canada.¹⁴²

L'Oblast' autonoma ebraica, creata durante l'era sovietica, continua ad
essere un'Oblast' autonoma dello Stato Russo.¹⁴³ Il rabbino capo di
Birobidžan, Mordechai Scheiner,¹⁴⁴ afferma che ci sono 4 000 ebrei nella
capitale.¹⁴⁵ Il Governatore Nikolaj Michajlovič Volkov ha dichiarato che
intende "sostenere tutte le iniziative meritevoli proposte dalle
organizzazioni ebraiche locali".¹⁴⁶ La Sinagoga di Birobidzhan è stata
inaugurata nel 2004, nel 70º anniversario della fondazione della regione
nel 1934.¹⁴⁷

Note

[1] Jacob Neusner, ss.vv., in A Short History of Judaism, Fortress Press,
  1992.
[2] Paul Johnson, A History of the Jews, HarperCollins, 1988, Parte I.
[3] John Bright, A History of Israel, SCM Press, 1960-66, Prologo (pp.
  17-38) e Parte I (pp. 39-48).
[4] Were Jews ever really slaves in Egypt, or is Passover a myth?, Haaretz
  Daily Newspaper.
[5] Israel and Judah, Bible History Online. URL consultato il 23 febbraio
  2014.
[6] Secondo la tradizione biblica, Mosè, intermediario con Dio, fornì il
  popolo ebraico di norme religiose, sociali e giuridiche. Sono ricordate
  numerose tappe del viaggio ma la memoria toponomastica di queste si è
  persa, per cui è impossibile una ricostruzione geografica del viaggio. Le
  uniche tappe note con certezza sono l'inizio (Pitom e Ramse) e la fine
  (Kades-Barnea).Numeri 14,39-45 riferisce di un tentativo da parte di Mosè
  di lasciare il Sinai e penetrare nella terra di Canaan da sud, attraverso
  la via più breve, che vide però la sconfitta degli Ebrei da parte degli
  Amaleciti a Corma. Anche in questo caso la pressoché unica fonte relativa
  a questo periodo sono i racconti dei libri biblici. Preziosa è la
  testimonianza della stele di Merneptah (o Stele d'Israele) nella quale si
  legge tra l'elenco dei nemici sconfitti dal faraone anche il nome ysrỉr,
  unito al suffisso indicante un popolo nomade: se l'identificazione
  tradizionalmente proposta dagli studiosi ysrỉr - Israele è corretta, si
  tratta della più antica testimonianza extrabiblica relativa a eventi
  biblici. In questo periodo di soggiorno nel Sinai si colloca la
  cosiddetta "ipotesi kenita" (cfr. Hugo Gressmann, Mose und seine Zeit,
  Vandenhoeck & Ruprecht, 1913): il gruppo di fuoriusciti ebrei dall'Egitto
  si unì a popolazioni madianite (o kenite) formando un popolo unico,
  seppure con identità diverse, e assumendo da questi il culto a YHWH.
[7] Dever, William G., What Did the Biblical Writers Know and When Did They
  Know It?, Wm. B. Eerdmans Publishing Company, 2002, ISBN
  978-0-8028-2126-3. p. 99
[8] Israel and Nadav Naaman, eds. Finkelstein, From Nomadism to Monarchy:
  Archaeological and Historical Aspects of Early Israel, Israel Exploration
  Society, 1994, ISBN 978-1-880317-20-4.
[9] Ian Shaw, Robert Jameson, A dictionary of archaeology, a cura di Ian
  Shaw, New edition (17/02/2002), Wiley Blackwell, p. 313, ISBN
  978-0-631-23583-5.
[10] Ann E. Killebrew, Biblical Peoples and Ethnicity: An Archeological
  Study of Egyptians, Canaanites, Philistines, and Early Israel, 1300–1100
  B.C.E., Atlanta, Society of Biblical Literature, 2005, p. 176, ISBN
  978-1-58983-097-4. URL consultato il 23 febbraio 2014.
[11] Brief History of Israel and the Jewish People, Israel Science and
  Technology Directory. URL consultato il 23 febbraio 2014. Brief History
  of Israel and the Jewish People
[12] Le sottosezioni riportano un contesto cronologico estratto dalla
  Bibbia ebraica, con relativa critica storiografica dalle fonti secondarie
  (ivi citate, qq.vv.) di William Albright, The Archaeology of Palestine:
  From the Stone Age to Christianity (1940[15]/rev.1960) e Views of the
  Biblical World, International Publishing Company, 1959; Albrecht Alt, Der
  Gott der Väter: Ein Beitrag zur Vorgeschichte der israelitischen Religion
  (Kohlhammer, 1929), trad. (EN) The God of the fathers. A contribution to
  the prehistory of Israelite religion; Martin Noth, A History of
  Pentateuchal Traditions (Pearson Education, 1972) e History of Israel:
  Biblical History (Harpercollins, 1960); G.E. Mendenhall, The Tenth
  Generation: The Origins of the Biblical Tradition, Johns Hopkins, 1973;
  N.K. Gottwald, Tribes of Yahweh: A Sociology of the Religion of Liberated
  Israel, 1250-1050 BCE, Bloomsbury Academic, 1999.
[13] Le sezioni relative all';archeologia biblica assira, babilonese e
  persiana fanno anche riferimento a Ephraim Stern, Archaelogy of the Land
  of the Bible, Vol. II, "The Assyrian, Babylonian, and Persian Periods
  (732-332 BCE)", Yale University Press (Doubleday), 2001, in particolare
  pp. 14-52, 130-211, 236-258 e passim.
[14] I giudei deportati in più fasi tra il 597 e il 582 a.C., probabilmente
  in totale circa diecimila, furono insediati dai babilonesi a Tel-Aviv,
  presso il fiume Chebar, non distante da Babilonia. Il profeta Ezechiele,
  anch'egli deportato, secondo quanto testimoniato dall'omonimo libro
  biblico deve aver tenuto desta la speranza di un ritorno in Giudea. La
  situazione dei deportati comunque fu caratterizzata da una relativa
  libertà e tranquillità, al punto che al momento del successivo rimpatrio
  diversi decisero di restare a Babilonia. Nella città mesopotamica di
  Nippur sono stati ritrovati gli archivi di una sorta di banca risalenti
  al 450-400 a.C., e i nomi di alcuni possidenti locali erano ebrei.
[15] Nel V secolo sono testimoniati in questo paese alcuni insediamenti
  ebraici. Non è chiaro se queste comunità fossero state fondate dai
  profughi o se questi si aggiunsero a nuclei preesistenti. Seguendo il
  testo biblico, comunque, i profughi con il profeta Geremia si stanziarono
  a Tahpanes, Dafne in greco (Ger 43,7), mentre sono citate comunità
  ebraiche anche a Migdol e Menfi (Ger 44,1). Particolarmente significativo
  era l'insediamento di Elefantina, nell'alto Egitto, non testimoniato
  dalla Bibbia ma da fonti egizie, nel quale era presente un tempio nel
  quale si adorava oltre a YHWH altre due divinità. L'ultimo testo relativo
  a questa comunità isolata risale al 399 e non si sa come finisce.
[16] מרדכי וורמברנד ובצלאל ס רותת "עם ישראל - תולדות 4000 שנה - מימי האבות
  ועד חוזה השלום", ע"מ 95. (Traduzione: Mordechai Vermebrand & Betzalel S.
  Ruth - The People of Israel - the history of 4000 years - from the days
  of the Forefathers to the Peace Treaty, 1981, pg. 95)
[17] Solomon Gryazel, History of the Jews - From the destruction of Judah
  in 586 BC to the present Arab Israeli conflict, p. 137, New American
  Library, 1984.
[18] Chaim Potok, Wanderings, Fawcett Books, 1982, Libro I.
[19] John Bright, A History of Israel, cit., Parte V, pp. 356-375.
[20] Flavio Giuseppe, [Guerra giudaica (Flavio Giuseppe)|La guerra giudaica
  (Ἱστορία Ἰουδαϊκοῦ πολέμου πρὸς Ῥωμαίους)], a cura di Giovanni Vitucci,
  Mondadori, Milano 1974.
[21] Lester L. Grabbe, A History of the Jews and Judaism in the Second
  Temple Period - Vol 1: A History of the Persian Province of Judah, 2004,
  p. 28 e segg. ISBN 0-567-08998-3
[22] Rainer Albertz, Israel in Exile: The History and Literature of the
  Sixth Century BCE, 2003, p. XXI. ISBN 1-58983-055-5
[23] Deborah W. Rooke, Zadok's heirs: the role and development of the High
  Priesthood in ancient Israel, Oxford, 2000, p. 225.
[24] Kenneth Raymond Jones, Provincial reactions to Roman imperialism: the
  aftermath of the Jewish revolt, A.D. 66-70, University of California,
  2006, p. 174. ISBN 978-0-542-82473-9
[25] Peder Borgen, Philo of Alexandria: An Exegete for His Time, Leiden,
  Brill, 1997, ISBN 978-90-04-10388-7.
[26] John Bright, A History of Israel, cit., Parte VI, pp. 389-412.
[27] Sull'argomento si vedano in particolare:
  - William David Davies, The Hellenistic Age, Volume 2 della Cambridge
    History of Judaism, Cambridge University Press, 1989, pp. 292–312. ISBN
    978-0-521-21929-7
  - Jeff S. Anderson, The Internal Diversification of Second Temple
    Judaism: An Introduction to the Second Temple Period, University Press
    of America, 2002, pp. 37–38. ISBN 978-0-7618-2327-8
  - Howard N. Lupovitch, Jews and Judaism in World History, Taylor &
    Francis, 2009, pp. 26–30. ISBN 978-0-415-46205-1
[28] Jewish Encyclopedia, New York, Funk and Wagnalls, 1901–1906. - s.v.
  "Herodians".
[29] Aryeh Kasher, Jews and Hellenistic cities in Eretz-Israel: relations
  of the Jews in Eretz-Israel with the Hellenistic cities during the Second
  Temple period (332 BCE-70CE), Mohr Siebeck, 1990, ISBN 978-3-16-145241-3
[30] Immagine ingrandibile fino a 2000px.
[31] [מרדכי וורמברנד ובצלאל ס רותת "עם ישראל - תולדות 4000 שנה - מימי האבות
  ועד חוזה השלום", ע"מ 95. (Trad. Mordechai Vermebrand and Betzalel S. Ruth
  - The People of Israel - the history of 4000 years, cit., 1981, pp. 95 e
  segg.)
[32] Simon Schama, The Story of the Jews: Finding the Words (1000 BCE -
  1492), Bodley Head, 2013, ss.vv.
[33] Calendario ebraico perpetuo con riferimento alle feste ed alle
  ricorrenze.
[34] Simon Sebag Montefiore, Jerusalem: The Biography, Phoenix, 2012, pp.
  149-163.
[35] Web Yeshiva
[36] כי וורמברנד ובצלאל ס. רותת "עם ישראל - תולדות 4000 שנה - מימי האבות
  ועד חוזה השלום", ע"מ 97. (Trad. Mordechai Vermebrand & Betzalel S. Ruth -
  The People of Israel - the history of 4000 years - from the days of the
  Forefathers to the Peace Treaty, cit., 1981, p. 97 e segg.).
[37] Articolo su "Yannai" di Gotthard Deutsch & H. Brody, Jewish
  Encyclopedia.
[38] "Christian Expansion & the End of the Talmudic Era", su Jewish
  History.URL consultato 25/02/2014
[39] Wendy Mayer and Pauline Allen, John Chrysostom: The Early Church
  Fathers (Londra, 2000), pp. 113, 146.
[40] Cod., I., v. 12
[41] Procopio, Historia Arcana, 28.
[42] Nov., CXLVI, 8 febbraio 553.
[43] Procopio, De Aedificiis, VI. 2.
[44] Cyril Mango (curatore), The Oxford History of Byzantium, OUP, 2002.
[45] Georg Aleksandrovič Ostrogorsky, Storia dell'impero bizantino,
  Blackwell, Oxford, 1956 (EN) . Gli storici continuano a ricercare la
  condizione degli ebrei in Asia Minore durante il dominio bizantino, si
  vedano per es. leopere di J. Starr The Jews in the Byzantine Empire,
  641–1204; S. Bowman, The Jews of Byzantium; R. Jenkins Byzantium; Averil
  Cameron, "Byzantines and Jews: Recent Work on Early Byzantium", Byzantine
  and Modern Greek Studies, 20, (1996).
[46] A.N. Poliak, Kazarie: Histoire d'un royaume juif en Europe (En
  hébreu), Tel Aviv, 1951 (HE)
[47] Steven Kaplan, The Beta Israel: Falasha in Ethiopia: From Earliest
  Times to the Twentieth Century‏, New York University Press, 1994.
[48] Joseph E. Katz, Continuous Jewish Presence in the Holy Land,
  EretzYisroel.Org, 2001. URL consultato il 25 febbraio 2014.
[49] Moshe Gil, A History of Palestine: 634–1099, Cambridge University
  Press, 1997, cap. 8, pp. 490-774.
[50] Mark R. Cohen, "The Neo-Lachrymose Conception of Jewish-Arab History",
  Tikkun 6.3 (1991), p. 58.
[51] Mark R. Cohen, "The Neo-Lachrymose Conception of Jewish-Arab History"
  cit., p. 59
[52] "The Treatment of Jews in Arab/Islamic Countries", su Jewish Virtual
  Library.
[53] "Granada" di Richard Gottheil, Meyer Kayserling, Jewish Encyclopedia
  (ed. 1906).
[54] The Jews of Morocco, jewishvirtuallibrary.org.
[55] The Jews of Egypt, su Jewish Virtual Library.
[56] The Jews of Syria, su Jewish Virtual Library.
[57] The Jews of Yemen, su Jewish Virtual Library.
[58] "The Jews of Morocco", di Ralph G. Bennett
[59] "The Forgotten Refugees", in archive.is
[60] "Sephardim", di Rebecca Weiner, Jewish Virtual Library.
[61] Joel L. Kraemer, Moses Maimonides: An Intellectual Portrait in The
  Cambridge Companion to Maimonides, 2005, pp. 16-17, e passim.
[62] André Chouraqui, op. cit, p. 117-124.
[63] Mark R. Cohen, "The Neo-Lachrymose Conception of Jewish-Arab History",
  p. 58.
[64] Mark R. Cohen, "The Neo-Lachrymose Conception of Jewish-Arab History",
  p. 58.
[65] Mark R. Cohen, "The Neo-Lachrymose Conception of Jewish-Arab History",
  p. 59.
[66] Mark R. Cohen, "The Neo-Lachrymose Conception of Jewish-Arab History",
  p. 56.
[67] "Sephardim" di Rebecca Weiner, su Jewish Virtual Library.
[68] Bernard Lewis, The Jews of Islam, Princeton University Press, 1984,
  cap. I, pp. 6-66.
[69] Sefer HaCharedim Mitzvat Tshuva, capitolo 3.
[70] "Judah Ha-Levi", Richard Gottheil, Max Schloessinger e Isaac Broydé,
  in Jewish Encyclopedia, 1906].
[71] Moshe Idel e M. Perani, Nahmanide esegeta e cabbalista, La Giuntina
  (1998), "Introduzione" e pp. 164-212.
[72] Jewish Zionist Education, Jafi.org.il, 15 maggio 2005. URL consultato
  il 26 febbraio 2014.
[73] ???
[74] Benjamin J. Segal, Section III: The Biblical Age: Chapter Seventeen:
  Awaiting the Messiah, su Returning, the Land of Israel as a Focus in
  Jewish History, JewishHistory.com. URL consultato il 26 febbraio 2014.
[75] Maurice Roumani, The Case of the Jews from Arab Countries: A Neglected
  Issue, 1977, pp. 26–27.
[76] Granada, in Jewish Encyclopedia, 1906. URL consultato il 26 febbraio
  2014.
[77] Mitchell Bard, The Treatment of Jews in Arab/Islamic Countries, Jewish
  Virtual Library, 2012. URL consultato il 26 febbraio 2014.
[78] "The Forgotten Refugees" (in archivio)
[79] Rebecca Weiner, Sephardim, Jewish Virtual Library. URL consultato il
  26 febbraio 2014.
[80] Kraemer, Joel L., "Moses Maimonides: An Intellectual Portrait," The
  Cambridge Companion to Maimonides, pp. 16–17 (2005).
[81] James Carroll, Constantine's Sword, Houghton Mifflin, 2001, p. 26.
  ISBN 978-0-395-77927-9
[82] Nicholas Wade, In DNA, New Clues to Jewish Roots, su The New York
  Times, 14 maggio 2002. URL consultato il 26 febbraio 2014.
[83] Norman F. Cantor, The Last Knight: The Twilight of the Middle Ages and
  the Birth of the Modern Era, Free Press (Simon & Schuster), 2004, pp.
  28–29. ISBN 978-0-7432-2688-2
[84] Iwo Cyprian Pogonowski, Jews in Poland. A Documentary History,
  Hippocrene Books, Inc., 1998, ISBN 0-7818-0604-6
[85] Per queste sezioni si veda soprattutto Reframing Jewish History,
  h-net.org. URL consultato il 26 febbraio 2014. e rispettiva bibliografia.
[86] Helen P. Fry, Port Jews: Jewish Communities in Cosmpolitan Maritime
  Trading Centres, 1550–1950, in European Judaism, vol. 36, Frank Cass
  Publishers, 2002, ISBN 978-0-7146-8286-0.
    «Gli Ebrei portuali rappresentavano un tipo sociale: erano usualmente
    coloro che venivano coinvolti con la navigazione ed il commercio
    marittimo, che (come gli ebrei cortigiani) potevano essere considerati
    i primi ebrei moderni. Arrivando spesso come profughi
    dall'Inquisizione, avevano il permesso di stabilirsi da mercanti e
    commerciare liberamente in località come Amsterdam, Londra, Trieste e
    Amburgo. 'Le loro connessioni con la diaspora e le competenze
    accumulate erano esattamente in quelle aree di espansione estera allora
    di forte interesse per i governi mercantilisti.'».
[87] Mark Koyama, The Political Economy of Expulsion: The Regulation of
  Jewish Moneylending in Medieval England, in Constitutional Political
  Economy, vol. 21, nº 4, 2010, pp. 374–406, DOI:10.1007/s10602-010-9087-3.
[88] Riccardo Calimani, Storia del pregiudizio contro gli Ebrei -
  Antigiudaismo - Antisemitismo - Antisionismo, Arnoldo Mondadori Editore,
  Milano 2007, ss.vv.
[89] Scheda biografica dello Smith College.
[90] Lois Dubin, Enlightenment Culture, Stanford Studies in Jewish History
  and Culture,Stanford University Press, 1999, p. 47.
[91] "Review of David Sorkin's "The Religious Enlightenment: Protestants,
  Jews and Catholics from London to Vienna" di Ulrich Lehner, Marquette
  University (2002).
[92] John Freely, The Cyclades, Londra, 2006, p. 168.
[93] Incaricato di amministrare civilmente e militarmente un sanjak
  (sangiaccato, di norma un distretto). Vedi Cathal J. Nolan, The age of
  wars of religion, 1000-1650: an encyclopedia of global warfare and
  civilization, Greenwood Publishing Group, 2006, p. 77, ISBN
  978-0-313-33733-8.. Il titolo è assimilabile a un Wali, o di agire in
  veste di governatore di una provincia ottomana. Nel caso di Giuseppe
  Nasi, il Sanjak-Bey era egli stesso un governatore che rispondeva
  direttamente del suo operato alla Sublime Porta di Istanbul.
[94] Charles Issawi & Dmitri Gondicas; Ottoman Greeks in the Age of
  Nationalism, Princeton, (1999).
[95] Gustav E. von Grunebaum, Eastern%20Jewry%20Under%20Islam&f=false
  Eastern Jewry Under Islam, 1971, p. 369.
[96] Le spartizioni della Polonia - forum.
[97] "Resources > Modern Period > Central and Western Europe (17th\18th
  Cent.) > Enlightenment (Haskala)" The Jewish History Resource Center –
  Project of the Dinur Center for Research in Jewish History, Università
  Ebraica di Gerusalemme.
[98] Maison de la famille Clermont-Tonnerre, Storia (FR)
[99] Treccani.it - Vocabolario on line
[100] The Great Mission: The life and story of Rabbi Yisrael Baal Shem Tov,
  redatto da Rabbi Eli Friedman, (trad. Rabbi Elchonon Lesches), Kehot
  Publication Society, 2005. ISBN 0-8266-0681-4
[101] Informazioni su Chabad-Lubavitch
[102] La filosofia alla base di Chabad.
[103] "The Emancipation of the Jews 1791: Law Relating to the Jews"
[104] "Napoleone e gli ebrei.
[105] "Beyond the Pale'": mostra dell'emancipazione ebraica, con relativa
  cronologia, su Friends-partners.org
[106] "In Poland, a Jewish Revival Thrives—Minus Jews", articolo su The New
  York Times, 12/07/2007: "Probabilmente circa il 70 percento degli ebrei
  europei nel mondo, gli aschenaziti, possono rintracciare la loro
  discendenza in Polonia — grazie al re del XIV secolo, Casimiro III il
  Grande, che attrasse i coloni ebrei di tutta Europa con la sua promessa
  di proteggerli come 'il popolo del re'"
[107] Revocato tuttavia dal successore vestfalico nel 1815. Cfr.
  introduzione e s.v. "revoca", Heinrich Graetz, Geschichte der Juden von
  den ältesten Zeiten bis auf die Gegenwart: 11 vols., Leipzig: Leiner,
  1900, vol. 11: 'Geschichte der Juden vom Beginn der Mendelssohnschen Zeit
  (1750) bis in die neueste Zeit (1848)', p. 287. Ristampa, Berlino: Arani,
  1998, ISBN 3-7605-8673-2.
[108] Revocato alla dissoluzione del Granducato nel 1815.
[109] Il 22 febbraio - cfr. Heinrich Graetz, Geschichte der Juden von den
  ältesten Zeiten bis auf die Gegenwart: 11 voll., Leipzig: Leiner, 1900,
  vol. 11: 'Geschichte der Juden vom Beginn der Mendelssohnschen Zeit
  (1750) bis in die neueste Zeit (1848)', p. 297.
[110] L'11 marzo - cfr. Heinrich Graetz, Geschichte der Juden von den
  ältesten Zeiten bis auf die Gegenwart: 11 vols., Leipzig: Leiner, 1900,
  vol. 11: 'Geschichte der Juden vom Beginn der Mendelssohnschen Zeit
  (1750) bis in die neueste Zeit (1848)', pp. 297 e segg.
[111] Il Belgio divenne una giurisdizione separata sotto Re Guglielmo I
  d'Orange nel 1830, acquisendo l'indipendenza nel 1831, riconosciuta dal
  sovrano nel 1839.
[112] Per ordine del Sultano, pari diritti furono concessi ai non
  musulmani, inclusi gli ebrei, nel 1839 come parte delle riforme Tanzimat.
[113] Introdotto il 12 dicembre 1848.
[114] Con l'introduzione di libertà basilari, come deciso dalla Assemblea
  Nazionale, adottata come legge d'Amburgo il 21 febbraio 1849.
[115] Con la Costituzione di Danimarca del 5 giugno 1849.
[116] Per legge sugli Affari degli Ebrei nel Ducato di Holstein il 14
  luglio 1863.
[117] Sulla condizione degli ebrei negli stati che si unirono nel 1871 per
  costituire la Germania, vedi i rispettivi regolamenti dei principati e
  degli stati che precedettero l'unificazione della Germania nel 1871.
[118] Dal 1810 gli ebrei già godevano di libertà parziale di religione, che
  fu concessa in maniera completa nel 1890, dopo la proclamazione della
  Repubblica.
[119] Jewish Library: "Alfred Dreyfus and The Affair".
[120] Raffaella A. Del Sarto, Israel's Contested Identity and the
  Mediterranean, The territorial-political axis: Eretz Israel versus
  Medinat Israel, p. 8 e passim.
[121] Nathan Glazer, American Judaism, 2ª ed., University of Chicago Press,
  1989, Introduzione e ss.vv..
[122] I Bilu (in ebraico: ביל"ו‎?, acronimo derivato da un versetto della
  Bibbia e precisamente dal Libro di Isaia (2:5) "בית יעקב לכו ונלכה" "Beit
  Ya'akov Lekhu Ve-nelkha" ("Casa di Giacobbe, vieni, camminiamo" [nella
  luce del Signore]) erano un gruppo di idealisti ebrei che aspiravano a
  creare degli insediamenti in Terra d'Israele, con lo scopo politico di
  liberare Eretz Yisrael e ristabilirvi lo stato di Israele. Si veda "Una
  storia di Israele: i Bilu".
[123] The Untold Story. The Role of Christian Zionists in the Establishment
  of Modern-day Israel di Jamie Cowen ("Leadership U"), 13/07/2002.
[124] "Rethinking Sir Moses Montefiore: Religion, Nationhood, and
  International Philanthropy in the Nineteenth Century" di Abigail Green.
  (The American Historical Review. Vol. 110 No.3) giugno 2005.
[125] Claude Klein, Israele. Lo Stato degli ebrei, Firenze, Giunti Editore,
  2000, p. 16 e Cap. I passim.
[126] "British Zionism - Support for Jewish Restoration" (mideastweb.org)
[127] Howard Morley Sachar, A History of Israel: From the Rise of Zionism
  to Our Time, Knopf, 1996, passim.
[128] Joseph Adler, Restoring the Jews to their homeland: nineteen
  centuries in the quest for Zion, J. Aronson, 1997, pp. 150–6, ISBN
  1-56821-978-4. URL consultato il 28 febbraio 2014.
[129] Lucien Wolf, Notes on the Diplomatic History of the Jewish Question
  with texts of protocols, treaty stipulations and other public acts and
  official documents, Jewish Historical Society of England, 1919
[130] Walter Laqueur, A History of Zionism: From the French Revolution to
  the Establishment of the State of Israel, TaurisParke Paperbacks, 2003 -
  resoconto storico/storiografico di uno dei maggiori accademici
  contemporanei (estratti).
[131] Vincitori ebrei del Premio Nobel, con proporzioni percentuali
  rispetto al resto del mondo.
[132] Ettore Cinnella, La tragedia della Rivoluzione russa (1917-1921), RCS
  Quotidiani, 2004.
[133] Fotografia scattata da un militare americano entro il cortile del
  lager vicino Nordhausen (campo di concentramento della Gestapo) pieno di
  cadaveri (12 aprile 1945)
[134] Martin Gilbert, Atlas of the Holocaust, Pergamon Press, 1988, pp.
  242-244 & passim.
[135] Saul Friedländer, Gli anni dello sterminio. La Germania nazista e gli
  ebrei (1939-1945), Collezione storica Garzanti, Milano 2009.
[136] The Jewish Resistance Movement, Jewish Virtual Library. URL
  consultato il 28 febbraio 2014.
[137] Edward Horne, (1982). A Job Well Done (Being a History of The
  Palestine Police Force 1920–1948). The Anchor Press, 1982, pp. 272, 299 -
  afferma che la Haganah si ritirò il 1º luglio 1946, ma rimase
  permanentemente non cooperativa.
[138] Simon Schama, The Story of the Jews: When Words Fail (1492 - present
  day), Bodley Head, 2014, cap. 9, pp. 327 e segg.
[139] In Israele l'evento viene celebrato ogni anno con la festa nazionale
  Yom Ha'atzmaut (in ebraico: יום העצמאות, lett. il giorno
  dell'indipendenza): secondo il calendario ebraico la data della
  dichiarazione è il 5 Iyar 5708.
[140] Oded Eran, "Arab-Israel Peacemaking", The Continuum Political
  Encyclopedia of the Middle East, cur. Avraham Sela, Continuum, 2002, p.
  121 e segg.
[141] "Press Release" dello Stato d'Israele (Ufficio Statistico,
  14/04/2013).
[142] Per le statistiche relative alla moderna demografia ebraica, si veda
  "Jewish Population and Migration", della YIVO Encyclopedia
[143] Sue Fishkoff, "A Jewish revival in Birobidzhan?" e altri articoli sul
  revival degli ebrei russi (per es. Jewish News of Greater Phoenix,
  08/10/2008).URL consultato 27/02/2014.
[144] "In Stalin's former Jewish haven, locals say ground is ripe for
  rebirth" (EN)
[145] Robin Paxton, "From Tractors to Torah in Russia's Jewish Land",
  Federation of Jewish Communities (June 1, 2007).
[146] Articoli sulla crescita delle comunità ebraiche dall'Estremo Oriente,
  Federation of Jewish Communities.
[147] "Despite Predictions, Jewish Homeland in Siberia Retains Its Appeal"
  di David M. Herszenhorn, New York Times (03/10/2012).

Bibliografia

- Jewish Encyclopedia, New York, Funk and Wagnalls, 1901–1906.
- Encyclopaedia Judaica, ss.vv. &
- John Bright, A History of Israel, SCM Press, 1960-66. ISBN
  978-0-334-02046-2
- Riccardo Calimani, Storia del pregiudizio contro gli Ebrei -
  Antigiudaismo - Antisemitismo - Antisionismo, Arnoldo Mondadori Editore,
  Milano 2007 ISBN 88-04-56979-4
- Paul Johnson, A History of the Jews, HarperCollins, 1988. ISBN
  978-0-297-79366-3 (ital.: Storia degli ebrei, trad. E. Heger Vita, TEA,
  2006)
- Hans Küng, Ebraismo, (tit. orig. Das Judentum, Monaco 1991) Rizzoli,
  Milano 1993 e succ.ISBN 978-88-17-11229-1
- Jacob Neusner, A Short History of Judaism, Fortress Press, 1992
- Chaim Potok, Wanderings, Fawcett Books, 1982. ISBN 978-0-449-24270-4
  (ital.: Storia degli ebrei, trad. M. L. Sgargetta & P. Stefani, Garzanti
  Libri, 2007)
- Simon Schama, The Story of the Jews: Finding the Words (1000 BCE - 1492),
  Bodley Head, 2013. ISBN 978-1-84792-132-1
- Sinon Schama, The Story of the Jews: When Words Fail (1492 - present
  day), Bodley Head, 2014. ISBN 978-1-84792-280-9
- Ephraim Stern, Archaelogy of the Land of the Bible, Vol. II, "The
  Assyrian, Babylonian, and Persian Periods (732-332 BCE)", Yale University
  Press (Doubleday), 2001. ISBN 978-0-300-14057-6
- Alessandra Veronesi, Gli ebrei nel Medioevo, Jouvence, 2010. ISBN
  978-88-7801-419-0

Voci correlate

- Antisemitismo
- Bibbia
- Cronologia della storia ebraica
- Diaspora ebraica
- Ebraismo
- Olocausto
- Pesach
- Popolo eletto
Storie
- Storia degli ebrei in Italia
- Storia degli ebrei in Europa
- Storia degli ebrei in Libano
- Storia degli ebrei in Croazia
- Storia degli ebrei in Egitto
- Storia degli ebrei in Marocco
- Storia degli ebrei a Salonicco
- Storia degli ebrei in India
- Storia degli ebrei in Algeria
- Storia degli ebrei in Tunisia
- Storia degli ebrei in Albania
- Storia degli ebrei in Danimarca
- Storia degli ebrei in Finlandia
- Storia degli ebrei del papa
- Storia degli ebrei della montagna
- Ebrei lituani
- Storia d'Israele
- Storia della medicina ebraica

Altri progetti

- Wikibooks contiene testi o manuali su Identità e letteratura
  nell'ebraismo del XX secolo
- Wikimedia Commons contiene immagini o altri file su storia degli Ebrei

Collegamenti esterni

(EN, FR, HE, IT)

- "Ebrei" di Elena Loewenthal, su Treccani.it
- Gli ebrei: storia, clio92
- Storia degli Ebrei, su istitutodaguirre.it
- Storia degli ebrei in Italia, su morasha.it
- "The State of Israel", centro di risorse sulla storia ebraica, progetto
  del Centro di Ricerca Dinur, Università Ebraica di Gerusalemme
- Histoire des Juifs, di Jonathan Aikhenbaum
- Jewish Virtual Library, jewishvirtuallibrary.org.
- Jewish History and Culture Encyclopaedia, sito ufficiale della
  Encyclopaedia Judaica in 22 voll.
- Internet Jewish History Sourcebook, testi in rete
- "Israelite Religion to Judaism: the Evolution of the Religion of Israel",
  adath-shalom.ca.
- "Greek Influence on Judaism from the Hellenistic Period Through the
  Middle Ages c. 300 BCE–1200 CE", adath-shalom.ca.
- "Jewish Sects of the Second Temple Period", adath-shalom.ca.
- "Jewish History Tables", adath-shalom.ca.
- Articoli della storia ebraica australiana, oztorah.com.
- Articoli della storia ebraica britannica, oztorah.com.
- "Crash Course in Jewish History", simpletoremember.com.
- "Jewish History", chabad.org
- "Jewish families in Csicsó - Cicov (Slovakia) until the Holocaust",
  csicsonagy.szerverland.com.
- "Under the Influence: Hellenism in Ancient Jewish Life", Biblical
  Archaeology Society
- Summary of Jewish History di Berel Wein
- "The Jews of Wyoming: Fringe of the Diaspora" ISBN 978-0-9676357-0-5 di
  Penny Wolin, 2000
- "Ancient Hebrew history", histclo.com.
- Video di lezioni sulla storia ebraica di Henry Abramson, Touro College
  South

Fenici

I Fenici secondo i greci furono un popolo originariamente insediatosi sulle
coste orientali del mar Mediterraneo, nei pressi del Libano, e del quale si
ha notizia fin dal XXI secolo a.C. La civiltà fenicia viene ricollegata ai
Cananei dell'antica Palestina, che abitarono nel sud della stessa regione,
essendo nei fatti i fenici indistinguibili per lingua (se non per
variazioni dialettali) e cultura dal resto dei popoli cananei.

Essi furono soprattutto un popolo di commercianti che utilizzavano il mar
Mediterraneo per esportare legname e altri oggetti da scambiare con altri
popoli. Conoscevano e sapevano tracciare le rotte ed erano in grado di
navigare di notte, prendendo come riferimento la Stella Polare. Praticavano
il cabotaggio, per poter attraccare in caso di difficoltà, fare
rifornimento di acqua dolce e viveri e commerciare con le popolazioni
locali. Seppero produrre, con il legno di cedro, navi molto robuste, adatte
per il commercio, che potevano contenere grandi quantità di merci e altre
cose a seconda del loro bisogno. Erodoto, nel IV libro delle sue Storie,
riporta che i Fenici furono i primi a circumnavigare un intero continente
(l'Africa), cioè a navigarlo per tutto il suo perimetro. La plausibilità
del racconto di Erodoto sta nell'osservazione, riportata come raccontata
dai Fenici, che ad un certo punto osservarono che il sole girava in senso
contrario. Quantomeno, quindi, i Fenici si recarono a sud dell'Equatore. Si
attribuisce ai Fenici l'Ideazione del Primo alfabeto fonetico, che
comprendeva 22 segni usati e modificati successivamente dagli Ebrei.

Etimologia

Il termine "fenici" viene fatto risalire alla parola greca φοίνικες
(Phoinikes) (attestata già in Omero come nome di questo popolo), che
probabilmente era un termine per designarli e non la parola con cui essi
designavano se stessi; d'altra parte non risulta che i Fenici si siano mai
dati una denominazione "complessiva", oltre alle denominazioni delle
singole città. L'origine di Phoinikes sarebbe da collegarsi al termine
φοῖνιξ , ossia "rosso porpora". Phoinikes indicava il popolo e Phoinike la
regione. Le fonti antiche rimarcano più volte come la lavorazione dei gusci
dei murici, dai quali si otteneva il pigmento rosso-porpora, fosse una
fiorente industria dei Fenici. L'archeologia non restituisce dati relativi
a confermare quello che si può leggere nelle fonti perché gli stessi
residui di lavorazione venivano successivamente impiegati per la produzione
di calce. È peraltro possibile che il nome comune ("porpora") derivi dal
nome proprio¹ . Analogo discorso per la parola "cananei", che veniva usata
a Ebla (III millennio a.C.) e nell'Antico Testamento, forse connessa con
l'accadico 'kinakhkhu', sempre per indicare la stessa tonalità di colore;
l'uso del termine "sidonii" è invece attestato solamente da parte dei Greci
e nell'Antico Testamento.²

Se l'attribuzione di un nome unitario a questo popolo si deve soprattutto
ai Greci nel IX a.c , dall'altro la maggior parte della documentazione
orientale privilegia le singole città come protagoniste della storia
fenicia. In generale, quindi, sono scarsi e poco frequenti i nomi che
designano i Fenici come unità, a causa del loro frazionamento: il dibattito
sull'esistenza di una loro nazione ha portato a supporre una sorta di
confederazione marinara. Di ciò non si possiedono molte tracce, ma viene
supposto dal patrimonio culturale comune esistente. I confini cronologici
della loro presenza storica sono molto ampi: si attesta una presenza umana
sulla costa libanese sin dall'epoca preistorica. L'inizio risale agli anni
1200 a.C., punto di cesura e di partenza per la storia fenicia, anche se si
trovano strutture insediative simili (città-stato) sia prima, sia dopo. Il
termine finale per la civiltà fenicia è il 333 a.C., data della conquista
dell'Oriente ad opera di Alessandro Magno.

Storia

Le fasi principali dell'epoca propriamente fenicia, anche se con scarsa
documentazione babilonese; 539-330 a.C., età del dominio persiano. I
confini geografici sono invece costituiti dalla costa siro-palestinese: a
nord le città di Arwad³ e Shukshu⁴ , a sud Acco, ad ovest la costa
mediterranea, ad est la catena del Libano: si tratta di una regione
compressa fra la terra e il mare, con una separazione storica
dall'entroterra. L'interazione con l'interno avviene soprattutto per il
commercio del legno, in particolare il cedro libanese. La circolazione
ovest-est (orizzontale) riscontra pochi passaggi, mentre quella nord-sud
(verticale) avviene per via marittima. Le città erano fondate sui
promontori della costa, con uno o più porti ed un hinterland fino alle
montagne (cosiddette "città-stato"); quando possibile venivano utilizzati
gli isolotti antistanti la costa, per essere meglio fortificati. Il clima
comporta d'inverno piogge fertilizzanti, mentre d'estate la stagione è
secca, ma mitigata dall'irrigazione. L'economia si basava principalmente
sull'agricoltura (coltivazione del grano, dell'ulivo, della vite, della
frutta, in particolare fichi e sicomori), sulla lavorazione del legno e
sulla pesca. Erano inoltre esperti di tecniche della lavorazione del
bronzo, dell'avorio, dei tessuti e della conchiglia per la porpora. Le
risorse erano notevoli, utilizzabili però totalmente in un contesto di
scambi.

A causa del naufragio della letteratura fenicia, per il materiale
scrittorio utilizzato, il papiro, si hanno fonti per lo più esterne.
Esistono testi epigrafici diretti, con lo svantaggio di essere stereotipo
dell'uso monumentale è testimoniato dal sarcofago di Ahiram di Biblo (circa
1000 a.C.). Si conoscono anche testi lapidati arcaici (X-IX secolo a.C.),
iscrizioni dinastiche (che provano legami ideologici con l'Egitto,
soprattutto a Biblo), iscrizioni dell'epoca persiana, funerarie e
testimonianze devozionali (da Sidone) e testi funerari (da Tiro). I
principali testi esterni sono gli annali assiri, le cronache babilonesi, le
iscrizioni persiane, i testi egizi (in particolare il testo di Wenamun e
Amarna), l'Antico Testamento, e gli autori classici, che mostrano dei topi
di furbizia, disonestà, intraprendenza, soprattutto dalla tradizione
erudita, eccezion fatta per Erodoto e gli storici di Alessandro Magno. Una
fonte indiretta sono i cosiddetti Annali di Tiro, citati da Giuseppe Flavio
attraverso Menandro di Efeso, che coprono i X-VIII e VI secoli a.C., e
testimoniano l'esistenza di una tradizione storiografica locale. Le fonti
archeologiche sono difficilmente accordabili alle fonti scritte, anche
perché è complesso individuare dei marcatori culturali specificamente
fenici.

Prima dei Fenici

Nel I millennio a.C. la Fenicia viene integrata nei grandi imperi, anche se
riesce comunque ad espandersi. Benché l'indagine archeologica sia stata
difficoltosa, si hanno notizie dal III millennio a.C. di occupazioni di
Biblo e Tiro. Sono frequenti le campagne egiziane a scopo soprattutto
commerciale, con alcune colonie di mercanti; nel XIV secolo a.C. si
affermano Mitanni e gli Ittiti, con un consolidamento parallelo egizio ed
una probabile divisione del territorio siro-cananaico in distretti: nelle
lettere di El-Amarna si citano infatti le regioni di Canaan, Upu (nei
dintorni di Damasco) e Amurru. Le città appaiono prospere, con una certa
autonomia ed un territorio ed una cultura propri. Nel XIII secolo a.C.
avvengono i primi contatti commerciali con Ciprioti e Micenei, ed inviano
coloni a spingersi verso nuovi lidi sempre più ad ovest. Nel 1200 a.C.
giungono i Popoli del Mare, ed avviene il conseguente crollo del sistema
palatino regionale, contemporaneamente degli altri stati e palazzi. Si
hanno tracce di distruzione più labili in Fenicia, con solamente una
contrazione degli abitati ed un impoverimento generale. La decadenza del
prestigio egiziano, dovuto all'abbandono dei possedimenti asiatici, dona
l'opportunità alle città fenicie di svilupparsi: indizio di questa
situazione è l'episodio di Wenamon a Biblo con Zakarbaal.

Età dell'autonomia politica

Nell'XI secolo si osserva un arricchimento ed un'espansione, il cui centro
propulsore è Sidone: da Giustino si ha notizia della fondazione di Tiro. In
realtà la città è conosciuta archeologicamente prima di questo periodo,
dunque si crede che la città in quest'occasione venne rifondata
storicamente. Il secolo successivo è il periodo del predominio di Tiro, con
un commercio marittimo sviluppato da Cipro all'Egeo, fino in Anatolia:
iniziano a creare veri punti di appoggio, non più solamente frequentazioni
occasionali. Protagonista dell'ascesa tiria è re Hiram I (969-936 a.C.) che
congiunge le due isole, stringe un'alleanza con Davide e Salomone (come
riportato nell'Antico Testamento) e compie una spedizione a Kition
(riportata negli Annali di Tiro); forse Israele controllava le vie di
comunicazione, e questa sarebbe la ragione dell'alleanza. Sale al trono una
nuova dinastia con Ittobaal (887-856 a.C.), che rinnova l'alleanza
israelita col matrimonio della figlia; intanto la diplomazia fenicia tende
ad appoggiarsi all'Egitto in opposizione agli Assiri.

Età assira

Nel IX secolo a.C. si avvicinarono infatti gli Assiri, attratti dalle
ricchezze dei porti: Assurnasirpal II comincia ad interessarsi alla zona,
ma è con Salmanassar III che avviene la battaglia di Qarqar (853 a.C.),
dall'esito storicamente dubbio. Nell'VIII secolo a.C. il dominio assiro è
pressante a causa dei tributi che impone alla città della costa: viene
inaugurata una nuova espansione con Tiglatpileser III, che determina la
fine dell'indipendenza fenicia per le città settentrionali. Salmanassar V
conquista Samaria, mentre Sargon II occupa Cipro. Contro Sennacherib si
organizza una coalizione siro-fenicia, ma che vede in seguito la fine del
regno unito di Sidone e Tiro, da cui il re Luli viene cacciato. Nel VII
secolo Asarhaddon, con l'aiuto di Tiro, conquista Sidone nel 677 a.C., la
quale viene totalmente distrutta: Tiro rientra in possesso dei suoi
territori ed acquista un nuovo predominio. La ribellione di Tiro nel 671
a.C. causa un pesante vassallaggio, anche se ormai l'Assiria è molto più
debole sotto Assùrbànipal, che riorganizza le province locali in Simira a
nord, Sidone al centro, e Tiro (Ushu) a sud.

Età babilonese e persiana

L'impero assiro cade nel 604 a.C., a cui segue Nabucodonossor II (604-562
a.C.), che viene contrastato da una coalizione fenicia ed egiziana, con cui
si scontra nella battaglia di Karkemiš nel 604 a.C. L'assedio di Tiro dura
tredici anni, ed una volta conquistata viene governata da sette sufeti,
ossia giudici locali. L'impero vede il suo declino con Nabonedo: subentrano
i Persiani, che vengono accolti con favore, dato che promuovono prosperità
e autonomia. Ciro II il Grande (559-530 a.C.) ottiene la sottomissione
volontaria dei re fenici, Cambise II (530-522 a.C.) effettua una campagna
in Egitto, appoggiata dai Fenici, mentre Dario I (521-486 a.C.) riorganizza
l'impero in satrapie, istituendo la quinta per la Fenicia, ossia la
Transeufratene; Sidone ottiene un certo predominio con la dinastia di
Eshmunazar I, Tabnit, Eshmunazar II, Bodashtart. I contatti interni col
mondo greco comportano molti influssi artistici filelleni. Fra il V ed il
IV secolo a.C. avviene la rivolta dei satrapi, fra cui la stessa Sidone che
si ribella e viene massacrata e la popolazione deportata da Artaserse III.

Età ellenistica e romana

Una volta ricostruita Sidone nel 345 a.C., poiché fondamentale base
strategica, si arrende spontaneamente insieme ad Arwad e Biblo all'arrivo
di Alessandro. Tiro si oppone e viene cinta d'assedio: il conquistatore
unisce l'isola alla terraferma e conquista la città, che tuttavia mostra in
seguito una ripresa. La cultura greca, già nota dai commerci, presenta
un'accelerazione dell'ellenizzazione: gli influssi artistici e le
assimilazioni divine evidenziano un'interazione fra le due culture
(Bonnet), ed un fatto lento e con ritorni (Moscati). Dal I secolo a.C. si
osserva l'intervento di Roma, che nel 64 a.C. istituisce la provincia di
Siria, comprendendo le città fenicie. Il periodo sarà economicamente
benefico, arricchito dallo splendore delle città di Tiro e Beirut.

Cultura e religione

Società

La monarchia domina su ogni città-stato: ognuna era un'entità autonoma,
composta dall'abitato e dalla campagna circostante. Le dinastie sono più o
meno stabili ed ereditarie. Il re gode di grande prestigio e potere: c'è
una certa continuità politico-istituzionale tra la fine dell'età del Bronzo
e del Ferro. A volte appare un'assemblea cittadina, e comunque un
affiancamento degli anziani, che prendevano decisioni al posto del re, o
molto probabilmente erano esponenti delle classi mercantili. In più erano
presenti governatori assiri e sufeti, particolarmente in epoca
neobabilonese a Tiro. Le iscrizioni reali da Sidone, Tiro e Biblo mostrano
le missioni del re, ossia far vivere il popolo e vigilare sul culto; a
Sidone la dea Astarte è la protettrice dei sovrani, che sono scelti dagli
dei secondo virtù, che sono personificazioni divine (giustizia e
rettitudine). I poteri del re esistono in ambito legislativo, giudiziario,
economico, militare e rituale; anche la regina e la regina madre
esercitavano un certo potere. Alla centralizzazione dell'età del Bronzo si
contrappone una certa intraprendenza dei privati nell'epoca del Ferro. Non
si hanno prove di un culto funerario per i monarchi, probabilmente
plausibile: lo stesso dio Milk era letteralmente "re divinizzato". Dal IV
secolo a.C. è attestata un'assemblea democratica che raggruppa tutti i
cittadini, con maggiore rilievo in età persiana; in più vi erano
sicuramente altre magistrature individuali e collettive. La gerarchia dei
diritti e dei doveri avveniva su una logica binaria: liberi-schiavi,
uomo-donna, cittadini-stranieri, di cui i gruppi propulsori erano
l'ambiente palatino e le grandi famiglie, soprattutto di commercianti ed
imprenditori. Cittadino poteva essere il maschio nato da cittadini; non si
hanno notizie sulla condizione del mondo rurale. Gli influssi greci sono
osservabili nell'evergetismo (bFile:Louvre-Egyptien-09.jp.e la prossenia
(l'ospitalità fra Greci e Fenici). A proposito della condizione degli
schiavi, si hanno notizie di una ribellione a Tiro nel IV secolo a.C.; ma
le condizioni sono molto variabili, anche con possibilità di affrancamento;
va ricordato che i Fenici erano celebri per il commercio schiavistico. La
Fenicia era molto aperta agli stranieri, per scopi prettamente commerciali.
Non si conoscono dati precisi sulle procedure di ammissione, ma spesso si
autogestivano in base ad accordi: ad esempio i Greci erano riuniti in
associazioni professionali, a sfondo etnico e religioso.

Scrittura e lingua

Il più importante elemento culturale che si suole ascrivere alla civiltà
fenicia è l'invenzione dell'alfabeto. La lingua fenicia, infatti, è stata
scritta a partire dalla fine del II millennio a.C. mediante un alfabeto, di
tipo consonantico, con ventidue segni scritti da destra verso sinistra.
Esso costituisce il punto di arrivo di una lunga evoluzione, che
probabilmente prende le mosse dai segni della scrittura detta
"protocananaica", a sua volta forse originata da modelli egiziani sulla
base di un principio acrofonico. Tale scrittura venne in seguito adottata
anche da altri popoli circostanti e dette origine a una serie di altre
scritture alfabetiche, non solo semitiche (anche l'alfabeto greco e quello
latino derivano in ultima istanza da quello fenicio). Un indubbio, anche se
fin qui imprecisato, legame esiste anche con l'alfabeto ugaritico, che ha
il medesimo ordine alfabetico e i cui segni possono in gran parte
costituire una "resa" con tratti a forma di cuneo di disegni "lineari" come
quelli protocananaici e fenici.

Quanto alla classificazione linguistica del fenicio, esso fa parte del ramo
cananaico del semitico nordoccidentale, insieme all'ebraico e al moabitico.
Nella madrepatria si suppone che il fenicio sia stato in uso fin verso
l'era cristiana. La sua varietà parlata a Cartagine (punico) era ancora
parlata ai tempi di sant'Agostino.

Iscrizioni in fenicio al di fuori della madrepatria sono state individuate
in Cilicia e Siria fin dall'VIII secolo a.C., ma se ne trovano un po'
dovunque nel bacino del Mediterraneo. Il fenicio era diviso in diversi
dialetti nelle diverse città, in particolare Sidone e Tiro. Una varietà del
dialetto tirio era parlata dai coloni di Cartagine, ed è nota col nome di
punico (spesso in linguistica si parla di "fenicio-punico"), che a sua
volta è attestata in molte località del Mediterraneo occidentale che da
Cartagine vennero colonizzate. Alcuni testi in punico ci sono giunti
attraverso una trascrizione latina (comprendente anche le vocali) in alcuni
passi del Poenulus di Plauto.

Anche la stele di Nora, ritrovata nella località presso Cagliari in
Sardegna, è un importantissimo reperto in caratteri fenici.

Mitologia

Le fonti per la religione fenicia sono le iscrizioni dalle città fenicie
per i nomi divini, anche se non si possiedono scritti mitologici, liturgici
o profetici. Gli autori principali sono: Sancuniatone, sacerdote di Beirut
(XII secolo a.C.), riportato da Filone di Biblo, giuntoci attraverso
Eusebio, con dubbi sull'autenticità; Damascio, neoplatonico (V secolo
a.C.), che cita una cosmogonia di Mecio; Plutarco e Luciano, che forniscono
dati sulle credenze; l'Antico Testamento, soprattutto riguardo ai Cananei;
i testi di Ugarit, anche se non direttamente comparabile; le fonti puniche,
anche se il raffronto è difficile a causa degli sviluppi autonomi.

La religione fenicia appare come un prolungamento di quella cananea del II
millennio a.C. Ogni città fenicia costituiva uno stato autonomo, con una
divinità poliade generalmente associata ad un partner, con determinate
funzioni, A Tiro imperava Melqart, insieme ad Astarte, dove era comune il
rito dell'egersis, o risveglio annuale. Melqart è il prototipo del re che
garantisce ordine e benessere (assimilato ad Eracle), mentre Astarte è la
dispensatrice di potere e vitalità, legata al trono e alla fertilità
(assimilata ad Afrodite ed Era). A Sidone erano venerati Astarte ed Eshmun,
dio protettore e guaritore, assimilato ad Asclepio (Bonnet), la cui triade
sarebbe capeggiata da Baal, parallelo ad El (Moscati). A Biblo invece si
credeva nella Baalat Gubal ("signora di Biblo"), insieme al Baal di Biblo,
che sta all'origine dell'Adonis greco; per loro erano celebrate feste
annuali di morte e resurrezione. Altre divinità erano: Reshef, dio della
folgore e del fuoco, originariamente nefasto poi benefico; Dagon, dio del
grano, dalle origini remote; Shadrapa, conosciuto dal VI-V secolo a.C.,
"genio guaritore", rappresentato con serpenti e scorpioni; diversi culti
astrali, di scarsa presenza, perlopiù dall'età ellenistica; ipostasi di
qualità e funzioni, come il Chusor, inventore e lavoratore del ferro,
oppure Sydyk e Misor, divinità della giustizia e della rettitudine.

Da Filone di Biblo è conosciuta la mitologia, in particolar modo l'origine
del cosmo, della cultura e degli dei: all'origine sono il vento e il caos,
da cui nasce un uovo cosmico, detto Mot. La cultura sarebbe stata creata da
Usoos, inventore delle pelli d'animali, mentre al vertice della genealogia
divina sarebbero stati Eliun e Berut. Gli dei vivevano nei templi,
cosiddetti "bet", ossia casa o palazzo. Non ci sono pervenute statue a
causa del diffuso aniconismo, anche se non eccessivamente rigoroso. Era
molto diffuso il culto di stele o betili, nonché di montagne, acque,
alberi, e pietre ritenute sacre. Molti santuari e rovine presentano spesso
una stratificazione successiva in età cristiana. Asherah è una piccola
colonna votiva in legno, analoga al betilo (ossia "dimora degli dei"). Il
tempio era un recinto sacro a cielo aperto con una piccola cappella o
betilo (o entrambe); davanti ad essi vi era un altare per i sacrifici, con
vicino una fonte o un bacino ed un bosco. Le offerte potevano essere
cruente o meno (eccezione per il maiale, che era considerato tabù), in
cambio dei quali speravano di ottenere la grazia, spesso a sua volta
seguita da un ex voto. Si credeva anche nei refaim, esseri dell'aldilà,
forse semplicemente persone defunte.

La magia deriva da modelli egiziani, come scarabei ed amuleti: era una
pratica comune e diffusa: lo scopo era allontanare il malocchio o colpire i
nemici, con formule talvolta incise su lamine di piombo nelle tombe.
L'approccio alla religione da parte dei Fenici era più ritualistico che
mitologico. L'aldilà era localizzato sottoterra, come un deserto arido e
buio; essenziale per i defunti era ricevere una sepoltura ed essere
ricordati tra i vivi.

Città e siti

Nel Tardo Bronzo si contano circa venti località fenicie principali,
appartenenti ad otto regni, tutte attorno ad una città portuale più grande;
nell'età del Ferro invece sono quattro grandi paesi (Arwad, Biblo, Sidone,
Tiro) a cui gli altri afferiscono.

Arwad

Arwad (Arados) sorgeva su un'isola di fronte ad Antarado (oggi Tartus),
dove non ci sono tracce di occupazione fenicia: dal II millennio a.C. è
menzionata nei testi di el-Amarna. Dal territorio continentale la città
dipendeva per le forniture e le sepolture. La città era governata da un re
insieme ad altri uomini della stessa città: probabilmente si trattava di
un'aristocrazia mercantile. Sotto il dominio assiro riuscì a mantenersi
autonoma, ma perse alcuni territori; lo stesso avvenne con i re babilonesi:
la sua strategia politica era di pagare il tributo per vedersi riconoscere
la propria autorità. Si tratta di un sito abbastanza esteso, anche se sono
poche le tracce archeologiche e gli scavi sistematici; vi erano due porti,
ma solamente uno è stato ritrovato. I culti erano vari, fra cui Melqart,
Asclepio, Afrodite, Cronos: è stato trovato un santuario federale dedicato
a Giove in località Baitokaiké, nell'interno, forse originariamente
dedicato a Baal.

Amrit

Amrit (anche Marathos) è costituita da una breve striscia costiera, priva
di insenature per uso portuale, con due piccoli corsi d'acqua. A nord si
trovano i resti dell'abitato ed il maabed, mentre a sud erano le necropoli
e la località di Ai el-Haijat; era legata ad Arado nel periodo fenicio,
anche se non apparteneva al suo hinterland. Il maabed fu scavato da Ernest
Renan, ed anche successivamente: il suo impianto era genericamente
egiziano, ma la costruzione avvenne in periodo persiano. È stato costruito
in parte scavando il banco di roccia, in parte aggiungendo blocchi: si
tratta di un bacino rettangolare con al centro un basamento risparmiato per
costruirci una cappella. L'acqua proveniva da una sorgente vicina, e lungo
i tre lati vi erano passaggi porticati con massicci pilastri rettangolari:
nel lato nord si trova l'ingresso monumentale con due torri e due altari
simmetrici. La cappella centrale era a tetto piano ornata da modanatura a
gola egizia e merlature a gradini, mentre il gocciolatoio era composto da
due protomi leonine. Il santuario era dedicato probabilmente ad un dio
guaritore, forse Eshmun. Vicino c'era anche una fossa cultuale, studiata da
Maurice Dunand con un'iscrizione ed un ex voto, che confermerebbero Eshmun
e Melqart come destinatari del culto. Nelle vicinanze era una necropoli con
diverse tombe scavate nella roccia, con alcuni sarcofagi antropoidi ed
alcune tombe sormontate dai cosiddetti megazil, edifici a forma di torre
che davano accesso alla camera funeraria, risalenti al IV secolo a.C. Vi
era anche uno stadio monumentale scavato nella roccia nel II secolo a.C.:
la città era infatti completamente autonoma in età ellenistica.

Biblo

Biblo, l'antica Gubal, si trova su un promontorio sul mare, con due piccoli
corsi d'acqua laterali. La documentazione riguarda almeno quindici grandi
fasi di occupazione, dalla preistoria alla conquista araba, che hanno
determinato troppe sovrapposizioni e svolgimenti. Durante la fase neolitica
(circa 7000 a.C.) vi era un villaggio di pescatori: l'urbanizzazione
avviene fra IV e III millennio: la città è sviluppata intorno al santuario
della Baalat, con una crescita maggiore dal 2700 a.C. I legami con l'Egitto
sono molto stretti, documentati da un vaso in alabastro di un faraone della
II dinastia egizia. La cinta muraria presenta contrafforti ed una strada
nord-sud principale, mentre le abitazioni sono a pianta regolare con un
cortile centrale a due vani, in materiali diversi, ossia mattoni crudi,
pietra, legno, ed intonaco argilloso. Fra il 2300 ed il 2200 a.C. vi è una
fase di distruzione causata dall'invasione amorrea: la fioritura urbana
avviene nel Medio e Tardo Bronzo, con la ricostruzione del tempio delle
Baalat e della divinità maschile (Reshef, poi tempio degli Obelischi), che
assume la forma che terrà fino in epoca persiana: una cella quadrata con
un'antecella ed un portico in un recinto sacro al quale si accede dal
cortile, ed una zona esterna con delle dipendenze. Al centro della corte è
il grande obelisco con varie installazioni cultuali e piccoli obelischi e
cappelle. Le offerte riprese cono la giara Montet (circa 2130 a.C.) con
circa mille oggetti di diversa provenienza; da notare a nordest la
necropoli K con tombe scavate a pozzo. Nel XVIII-XVI secolo a.C. - nel
periodo hyksos - l'abitato si espande, grazie anche ai maggiori rapporti
con l'esterno ed una ulteriore ricchezza, documentata anche dallo sfarzo
delle tombe. Nel 1200 a.C. si riscontra l'arrivo dei Popoli del Mare, anche
se non vi è traccia a Biblo di insediamenti filistei.

Dall'XI all'VIII secolo a.C. vi è il periodo dell'indipendenza e poi delle
dominazioni, benché queste ultime siano meno note: le strutture difensive
vengono rafforzate, e continua l'uso della necropoli reale. Il sarcofago di
Ahiram proviene dalla Tomba V, ed appartenne ad un re del X secolo, in cui
vi si trova per la prima volta un'iscrizione in alfabeto fenicio: il
sarcofago fu voluto da re Ittobaal per il padre, affinché si rispettassero
la tomba ed il cimitero. La parte alta del pozzo era adattata a vano per il
culto funerario, con un pavimento ligneo su travi incassate; altri due
sarcofagi erano nella stessa camera, accantonati. Durante la dominazione
persiana si ha una fioritura economica, legata all'attività edilizia del re
Yehumilk (probabilmente di origini oscure, poiché non menziona il nome del
padre), che realizza un'iscrizione dedicatoria per Baal Shamin ("signore
del cielo", che divenne il nome del dio supremo) e alla signora di Biblo.
La dinastia prosegue con Abibaal, che offre alla Baalat una statua del
faraone Sheshonq, poi seguito da Elibaal e Shipitbaal.

Nel VI secolo a.C. viene costruito un possente terrazzamento a nordest
della città, con torri angolari e su queste un edificio rettangolare con
due file di pilastri (come nell'Apadana iranica). Fra il V ed il IV secolo
a.C. le difese del settore nordest vengono ulteriormente allargate, con
l'aggiunta di una linea fortificata. A quest'epoca appartiene l'iscrizione
regale di Yehomil, un re abbigliato alla maniera persiana, che in una stele
offre alla dea Baalat con fattezze di Hathor: è il tentativo di
legittimarsi poiché non è il figlio, ma il nipote del re precedente. A
Biblo scavarono per primo Ernest Renan dal 1860, che scoprì la fisionomia
egittizzante della città, e poi Novelli Davide, scopritore del sarcofago di
Ahiram, ed infine Maurice Dunand dal 1926 al 1973.

Berito

Beirut (o anche Berito) durante il II millennio a.C. è sottoposta al
dominio persiano, sede di attività portuali, che dai testi ugaritici sembra
prevalente il commercio di vino. Benché vi sia un'eclissi dal XII secolo
alla metà del I millennio a.C., si osserva un rinascita in epoca persiana.
Nel II secolo a.C. le si attribuisce il nome di Hodice di Fenicia, ed è un
centro commerciale di grande rilevanza, con importanti negozianti e
banchieri a Delo. In epoca romana fu sede di un'importante scuola
giuridica. Fu esplorata in seguito alle distruzioni della guerra civile, la
zona alta risale al Bronzo Antico, con una prima fortificazione nel Bronzo
Medio ed una successiva entrata monumentale. C'erano un tempio, con
depositi cultuali, e qualche deposizione funeraria in giare; probabilmente
erano presenti anche un palazzo ed alcuni edifici amministrativi. Nel Tardo
Bronzo si realizza un muro di cinta e dei "glacis", ossia un leggero pendio
protettivo di fronte alle fortificazioni, un sistema rafforzato nell'Età
del Ferro, e di nuovo modificato in epoca persiana (V-IV secolo a.C.). La
necropoli era in disuso, con le abitazioni della città nella parte bassa.
Lo studio della ceramica è fondamentale a Beirut, poiché centro di scambi
con l'Egeo e i centri vicini. Nella città bassa c'è il settore dei Suk, con
case, settori artigianali,mercantili e industriali, con una necropoli a
pozzi nella roccia.

Sidone

Sidone, la moderna Saida, fu occupata fin dal IV millennio a.C., con poco
più a sud i resti di un insediamento calcolitico chiamato Dakerman, poi
occupato da una necropoli. Il muro di cinta era realizzato con un'accurata
messa in opera esterna. Si conoscono otto tombe di inumati in giare. La
regione dell'entroterra di Sidone era ricca di tombe dell'Età del Bronzo,
come ad esempio Kafer-Giarra, con tombe del Medio e Tardo Bronzo scavate
nella roccia con pozzo e camera. La città aveva un ruolo importante alla
fine del Tardo Bronzo, anche se non si possiedono le fonti relative. Appare
come la città fenicia egemonica nell'Antico Testamento e in Omero, con
ampio uso del termine "Sidonii". In cuneiforme il nome della città è
preceduto dal classificatore "kur" (per "paese"), non come Tiro, preceduta
da "uru" (per "città"). Le due città si uniscono nel regno di Tiro e Sidone
fra IX e VIII secolo a.C., separate in seguito a causa della ribellione di
Sidone contro gli Assiri; in seguito, verrà punita cambiandone il nome in
Kar-Asarhaddon. Le aree cimiteriali dell'Età del Ferro sono: Dakerman, a
sud, dal XIV secolo a.C. al I secolo d.C., con tipologie diverse di tombe,
fra le quali a fossa e sarcofagi; si trattava di una necropoli semplice,
dedicata ai ceti medi e bassi della popolazione; Tambourit, a sud-est, con
una tomba ad incinerazione scavata nella roccia, con alcuni vasi locali ed
una pisside geometrica greca della fine del IX secolo a.C.; 'Ain el-Helweé,
sfruttata nell'VIII-VI secolo a.C., con manufatti tipici dell'artigianato
fenicio; Sheik Abanoh, contemporanea alla precedente. Le necropoli reali si
trovavano sulle colline dell'entroterra: si tratta di tombe scavate nella
roccia con pozzo di accesso. Le principali sono: Mogaret Abloun, conosciuta
per il sarcofago di Eshmunazar II, in basalto e stile egizio; Aya, celebre
per il sarcofago di Tabnit, in basalto e stile egizio; 'Ain el-Helweé, con
diversi sarcofagi antropoidi di scuola greco-ionica. Le iscrizioni dei
sarcofagi mostrano un passaggio nel testo dalla seconda alla terza persona
al momento di proferire delle imprecazioni, con alcune ripetizioni di
intere frasi: si è pensato ad un poema epico. Eshmunazar mostra alcune
istituzioni fenice: nessuna identità del re-sacerdote, ma identifica la
madre che era sacerdotessa di Astarte, mostrando inoltre la sua politica
nei confronti del re achemenide, di cui si guadagnò la fiducia fornendogli
supporto navale contro i Greci, anche se il popolo era ostile alla
dominazione persiana (tanto da rivoltarsi nel IV secolo a.C. col re
Tennes). Sidone stessa è uno dei centri di produzione dei sarcofagi, anche
se con scultori greci. Forse costituiva anche la residenza ufficiale
assira, ipotizzata dal ritrovamento di una base di colonna con toro
rigonfio. Con gli Achemenidi la città ottiene uno statuto particolare ed
una residenza persiana, in stile tipico, costruita da maestranze straniere.
A sud era il quartiere industriale, per la tintura dei tessuti, scavata da
Contenau. A Bostan esh-Sheik era il tempio di Eshmun su terrazze, di epoca
neobabilonese (Vi secolo a.C.), di cui si hanno resti di terrazzamento
tronco-piramidale, riadattato in epoca achemenide con un podio a grandi
blocchi e su di esso un tempio in marmo di tipo ionico, in stile
irano-greco secondo Dunand. Fra V e IV secolo a.C. si aggiungono una
tribuna con una ricca decorazione a rilievo insieme ad altre strutture.
L'edificio si allarga in età ellenistica con un edificio, la piscina di
Astarte. Si hanno fasi successive dal III secolo d.C., con una via
colonnata, un ninfeo, una chiesa. Sidone prospera in epoca ellenistica
sotto i Lagidi, ed è ancora autonoma nel III secolo a.C., inizio dell'era
di Sidone. Nel 64 a.C. viene incorporata nella provincia romana di Siria.

Sarepta

Sarepta, l'odierna Sarafand, dispone di due insenature; è citata in
documenti egiziani e siriani dal II millennio a.C., come parte del
territorio di Sidone. L'occupazione più antica risale alla fine del Bronzo
Medio, ma con un abitato documentato archeologicamente dal Tardo Bronzo,
che continua fino alla piena età ellenistica. Sono documentate diverse
attività commerciali con le città costiere settentrionali, una vigorosa
industria della porpora, tessuti, metalli, ceramica, oreficeria,
cerealicoltura e produzione di olio, oltre che ad alcuni quartieri
abitativi. Si conoscono collegamenti con la metallurgia di Cipro e delle
importazioni micenee: i contatti con Cipro continuano fra il IX e l'VIII
secolo a.C., evidenziati da una coppia di semicerchi pendenti. Nella città
bassa sono stati identificati due quartieri: uno di ceramisti, ed un'area
con due sacelli, uno sull'altro, con diverse planimetrie. Il più antico dei
due risale all'VIII-VI secolo, con una pianta rettangolare e l'ingresso sul
lato lungo, ed in seguito un altro sul lato breve, insieme ad una banchina
ed una tavola per le offerte, ed un incasso nel pavimento di un elemento
verticale. Si conoscono molti materiali, perlopiù offerte di tipo fenicio o
egizio; è dedicato a Tanit-Astarte, come menzionato da un'iscrizione su
avorio del VI secolo a.C., che fa riferimento ad una statua non ritrovata,
e che però permette di considerare Tanit originaria della regione. La città
fu scavata da Ernest Renan, e poi dagli americani di James Pritchard: è
oggi il sito fenicio meglio conosciuto.

Tiro

Tiro è una città insulare edificata su uno scoglio ("sur"), originariamente
costituito da due isole unite nel X secolo a.C., e oggi legata alla
terraferma dalla diga voluta da Alessandro Magno. Un papiro egizio del XIII
secolo a.C. distingue Uzzu, la Tiro antica continentale, Tiro porto, la
città insulare. L'occupazione del sito risale al III millennio a.C., anche
se risulta permanente dal Bronzo Antico: si ha una fase di abbandono fra il
2.000 e il 1600 a.C. è conosciuta dalle citazioni di el-Amarna (un re di
Tiro chiedeva al faraone il possedimento della città continentale per
mancanza di risorse) e dalla ceramica micenea, che documenta i contati con
l'Egeo. Erano due i porti: siconio a nord, ed egiziano a sud, con un
complesso sistema di frangiflutti e moli, con torri e bacini. Tiro
controllava un ampio territorio con diverse vie di comunicazione, di facile
smercio. I rapporti diplomatici ed economici erano soprattutto con Israele,
legata alla cessione di località. La documentazione più antica è di
Giuseppe Flavio, dagli Archivi di Tiro, da diversi storici di epoca
ellenistica, soprattutto riguardo ai rapporti fra re Hirom I e Salomone nel
X secolo a.C. Il tempio di Melqart era sull'isola settentrionale, sui
ruderi di uno più antico, non ancora scoperto poiché ipotizzato sotto la
basilica dei Crociati; forse presenta analogie con il tempio di
Gerusalemme, costruito dagli stessi artigiani locali, con pianta
longitudinale, ingresso assiale con vestibolo, antecella e cella lunga,
secondo la tipologia del Bronzo Medio siriano; l'alzato era in pietra e
legno, con merli a gradini e capitelli egittizzanti. Un altro tempio era
nell'isola meridionale, che i Greci identificavano per Zeus Olimpo. Altri
templi citati dalle fonti erano uno di Astarte ed un altro per Melqart
sulla terraferma. Hiram fece anche altri lavori di assetto urbanistico,
come la colmata fra le due isole e la costruzione dei porti. Tiro assume
una certa preminenza sulle altre città fenicie dall'800 a.C. Perse parte
del suo territorio dalla conquista della Palestina settentrionale con
Tiglatpileser III (733-732 a.C.) e fu inglobata nella provincia assira nel
662 a.C. con Assurbanipal. L'economia locale si basava sulla navigazione,
la tintura delle stoffe, il legno, e il vetro. Le fortificazioni risalgono
al IX secolo a.C., anche se ricostruite in età persiana. Rachidijen è la
necropoli meridionale, datata al Medio bronzo, con alcuni rinvenimenti
occasionali, e diverse tombe a pozzo scavate nella roccia ad incinerazione
(IX-VIII secolo a.C.). Dopo la conquista di Alessandro si apre alla cultura
greca, prosperando sotto i Lagidi e i Seleucidi, guadagnando autonomia nel
II secolo a.C. fu scavata da Renan e Poitchetand. Il vicino sito di
Kharayeb presenta un tempio del V-IV secolo a.C. con terrecotte
egittizzanti. Umm el Amed, l'antica Hamon, è un complesso sacro di epoca
ellenistica, scavato da Dunand e Duru; il santuario è del V secolo a.C.,
articolato in vari templi e collegato con delle strade. Alcune iscrizioni
fenice erano destinate a Milkashart, dio poliade, Baal di Tiro e Baal
Shamin; mostra dunque una resistenza della cultura fenicia alle
penetrazioni greche in età ellenistica. Akhziv è un sito del II millennio
a.C., con una serie di necropoli che mostrano la varietà delle pratiche
funerarie del I millennio a.C., con una forte stratificazione sociale. Il
corredo è determinato dall'influsso della cultura fenicia.

Cartagine

La città di Cartagine, in Tunisia, sorta come colonia di Tiro, sviluppò in
seguito una grande importanza e per molto tempo fu la "padrona" del mar
Mediterraneo.

Sardegna

I Fenici fondarono delle città anche in Sardegna, Bithia · Bosa · Cagliari
· Cornus · Neapolis · Nora · Olbia · Othoca · Sant'Antioco · Sulki ·
Tharros

Caralis

L'attuale città di Cagliari, era importante per i suoi rapporti con
l'interno perché vi confluivano i minerali dell'isola.

Tharros

Era importante per il controllo del Sinis e per il traffico con l'Iberia
non punica e con la Gallia, con l'Etruria e con le città greche della
Sicilia e della Magna Grecia. Tharros poi aveva l'esclusiva produzione
degli scarabei di pietra dura che esportava in tutti i paesi, compresa
Cartagine.

Mozia

I fenici si insediarono anche nella Sicilia occidentale, dove fondarono le
città di Mothia (subito dopo la colonia di Cartagine), Palermo e Solunto.

Siti minori

- Tell Kazel si trova nell'attuale Siria, ed è identificabile con l'antica
  Sumura. Fu importante poiché situata al confine con i regni sotto
  controllo ittita. Ambita dagli Assiri, ne fecero la capitale della
  provincia; fu scavata da francesi, siriani e libanesi: l'occupazione
  comincia nel Bronzo Medio con una fortificazione.
- Tell Arqa è in Libano, e presenta alcune tombe arcaiche ad incinerazione,
  e tracce relativamente modeste d'insediamento, ossia delle case ed un
  santuario.
- Tripoli è una città oggi libanese, forse fondata nel 761 a.C., conosciuta
  soprattutto dai livelli persiani: è nota per essere frutto della
  collaborazione fra tre città, da cui deriverebbe il nome, che avrebbero
  fondato tre quartieri individualmente. Qui con ogni probabilità si
  trovava il consiglio delle città fenicie, realizzato in funzione
  antipersiana. La città ebbe molto prestigio sotto i Seleucidi, e divenne
  una città-stato autonoma dal 104 a.C.
- Khalde era probabilmente la Hildua degli annali assiri, e apparteneva al
  territorio di Sidone. Gli scavi di Saidah hanno trovato duecento tombe
  del I millennio a.C., sia ad inumazione che ad incinerazione: la
  necropoli era collegata ad un insediamento ancora inesplorato. A
  nordovest era il santuario di Deir el-Qala, dedicato al culto di Baal
  Marqot ("signore della danza").
- Akko (oggi San Giovanni d'Acri), che costituiva il confine convenzionale
  della Fenicia. Ospitava un importante insediamento cananeo, sede di un
  regno alleato dell'Egitto faraonico. Nel I millennio a.C. fece parte
  periodicamente del territorio di Sidone, di Tiro e di Israele in
  alternanza. Sotto i Persiani fu un importante centro amministrativo, con
  un porto a destinazione commerciali e militare, dato che vi risiedevano
  molti negozianti greci. Nel 312 a.C. fu conquistata da Tolomeo I, che ne
  distrusse le mura e ne mutò il nome in Ptolemais.

Le attività artigianali

I Fenici svilupparono straordinarie attività artigianali, in alcune delle
quali furono considerati maestri insuperabili. I loro tessuti di lana,
tinti con la porpora (un colorante come dicevamo prima derivato da un
mollusco chiamato murex o murice) nelle più diverse sfumature del rosso,
erano noti in tutto il Vicino Oriente e nel Mediterraneo. Notissime erano
le placche d'avorio scolpite, traforate, ricoperte d'oro, di smalti e di
pietre colorate con uno stile che gli studiosi chiamano oggi
«internazionale», perché associavano influenze disparate dell'Età del
Bronzo, egizie, mesopotamiche, siriache, ittite, assire. I fenici
inventarono anche la tecnica della soffiatura del vetro mediante cannule di
metallo che evitava di produrre l'oggetto in due semiparti che incollate
presentavano alla fine la tipica linea laterale di unione. Tuttavia non
tutti concordano su questo: secondo altre fonti gli inventori della
soffiatura del vetro sembrerebbero essere i Siriani.

Arte

Il vero scopritore dell'arte fenicia fu l'archeologo francese Ernest Renan
(1860-61), i cui studi si aggiunsero agli scavi di Biblo di Pierre Montet e
Maurice Dunand. La scarsezza del materiale proveniente dall'area fenicia
viene supplita dai materiali delle regioni circostanti, dai dati indiretti,
dall'Antico Testamento e dalle raffigurazioni assire. L'arte fenicia si
inquadra in quella siriana, con confluenze egiziane, mesopotamiche, egee e
anatoliche; sono scarse le aspirazioni alla grande arte, trattandosi di
produzione di livello artigianale. L'arte fenicia si caratterizzò per una
carenza di unitarietà e di totale originalità e tranne Cartagine, quasi
tutti gli altri siti fenici situati sul mare, si rivelarono più che altro
empori adibiti al commercio, quindi poco espressivi di manifestazioni
artistiche.⁵

Se gli avori sono prevalentemente di stile egittizzante, la glittica deriva
dallo stile della Mesopotamia, mentre la ceramica mostra una produzione
tipicamente egea, ed inoltre i metalli evidenziano una commistione
dell'arte mesopotamica e dell'Anatolia: gli influssi forti e diversi sono
corrisposti da interpretazioni locali, che nell'Età del Ferro costituiscono
ancora un attardamento delle caratteristiche dell'Età del Bronzo.
L'architettura è conosciuta solamente dalle figurazioni assire: tutte le
città erano comunque cinte da mura, turrite e merlate, e con case
sovrapposte. Immagini della città di Tiro sono state trasmesse dalle porte
bronzee costruite da Salmanassàr III e dai celebri rilievi di Sennacherib.

Tre furono i tipi di santuari diffusi: il tempio di derivazione egizia,
contraddistinto dall'elemento autoctono della doppia colonna libera nel
cortile d'ingresso, il recinto sacro contenente l'altare al centro della
struttura, e il tophet caratterizzato da stele e cappelle votive. I Fenici
si misero in luce per la produzione di stoffe e di tessuti, nei centri di
Sidone e Tiro, e nella lavorazione dei metalli. Gli oggetti ritrovati a
Byblos sono decorati con la tecnica della granulazione e del tratteggio.

Note

[1] Enrico Acquaro. Cartagine. Un impero sul Mediterraneo, p. 9
[2] Enrico Acquaro, cit., p. 10
[3] C. Bonnet, I Fenici, Carocci, Roma 2005
[4] Sabatino Moscati, Il mondo dei Fenici, Roma 1969
[5] Universo, De Agostini, Novara, 1964, Vol.IV, pag.487-488

Bibliografia

- a cura di Sabatino Moscati, I Fenici, Bompiani, Milano 1988
- Gerhard Herm, L'avventura dei Fenici, Garzanti, Milano 1997
- Jean-Pierre Thiollet, Je m'appelle Byblos, H & D, Parigi 2005
- Sabatino Moscati, Il mondo dei Fenici, Roma 1969
- M. Gras, P. Rouillard, J. Teixidor, L'universo fenicio, Einaudi, Torino
  2000
- C. Bonnet, I Fenici, Carocci, Roma 2005
- G.Sanna, 'La Stele di Nora/ The Nora Stele. The God, the Gift, the
  Saint'. PTM ed. Mogoro (Sardegna) 2009

Voci correlate

- Archeologia fenicio-punica
- Alfabeto fenicio
- Mitologia fenicia
- Storia della Sicilia fenicia
- Cartagine

Altri progetti

- Wikiquote contiene citazioni di o su Fenici
- Wikimedia Commons contiene immagini o altri file su Fenici

Collegamenti esterni

- Sito dell'Istituto di Studi sulle Civiltà Italiche e del Mediterraneo
  Antico, soi.cnr.it.
- Puntata di Rai Educational dedicata ai Fenici, explora.rai.it.
- Il sito di Rotta dei Fenici, rottadeifenici.it.
- Il Sito MondoStoria (Approfondimenti), mondostoria.it.

Assiria

Anticamente il termine Assiria (Accadico: Aššur; Aramaico: אתור/ܐܬܘܪ, Aṯûr;
Ebraico: אשור, Ashur) si riferiva ad una regione dell'alto Tigri,
corrispondente all'estrema regione settentrionale dell'odierno Iraq. Era
cinta ad est dai monti Zagros e a nord dal massiccio dell'Armenia, mentre a
sud-ovest si estendeva la pianura mesopotamica.

Alla fine del III millennio a.C. questo territorio fu colonizzato da una
popolazione semitica di Amorrei, strettamente imparentata coi Babilonesi,
cioè gli Assiri che, come la stessa regione, presero il nome dall'antica
città di Assur. Più tardi il termine andò ad indicare l'impero assiro
propriamente detto che, dal IX al VII secolo a.C. dominò su tutta la
Mezzaluna Fertile, l'Egitto e gran parte dell'Anatolia.

Gli Assiri sono oggi noti soprattutto per la loro terribile ferocia nei
confronti delle popolazioni vinte che venivano trucidate e deportate.

La loro storia può essere suddivisa cronologicamente in tre periodi. Questi
sono detti:

- Antico Impero o periodo Paleo-assiro (1950 - 1365 a.C.)
- Medio Impero o periodo Medio-assiro (1365 - 932 a.C.)
- Nuovo Impero o periodo Neo-assiro (911 - 612 a.C.).¹

Fu durante il periodo del Nuovo Impero che la civiltà assira raggiunse il
suo apice.

Storia primitiva

L'Assiria era già popolata durante il Paleolitico, come dimostrano i
ritrovamenti di alcuni crani di uomo di Neanderthal. Uno dei maggiori siti
neolitici nella regione è Tell Hassuna, il centro della cultura di Hassuna.
Maggiori informazioni riguardo alla storia più remota di questa regione ci
rimangono però sconosciute.

Secondo alcune tradizioni giudeo-cristiane, la città di Assur fu fondata da
Assur, figlio di Sem, che fu divinizzato dalle successive generazioni e
divenne dio patrono della città stessa. In realtà, probabilmente, le prime
comunità agricole sedentarie compaiono attorno al VI millennio a.C.-VII
millennio a.C. Queste coltivavano orzo e grano e praticavano l'allevamento
di ovini, bovini e suini.

Attorno al III millennio a.C., l'Assiria, come tutta l'area mesopotamica,
subì l'influsso della potente civiltà sumera, che per un breve periodo
sottomise quest'area, in particolare nel periodo dell'impero di Akkad
(2325-2200 a.C. ca.) e all'epoca della Terza dinastia di Ur (2113-2004 a.C.
ca.). Successivamente, attorno al II millennio a.C., il territorio fu
invaso dalla popolazione semitica degli Amorrei; da questo momento in
avanti si svilupperà la vera e propria civiltà assira, inizialmente grazie
agli scambi commerciali prodotti dalle sue principali città.

Antico Impero (1950-1365 a.C.)

La città-stato di Assur

La città-stato di Assur ebbe profondi e intensi contatti con le città
dell'altopiano anatolico. Gli Assiri, sotto il regno di Sargon I
stabilirono, infatti, "colonie mercantili" in Cappadocia, ad esempio a
Kanesh (odierna Kültepe) all'incirca nel 1920 a.C.-1840 a.C. e 1789–1740
a.C. Tali colonie, chiamate karûm, (parola accadica per indicare la
"banchina del porto"), furono annesse alle città anatoliche, ma fisicamente
separate da esse godendo d'uno statuto fiscale speciale. Esse debbono
essere sorte per una lunga tradizione di commerci fra Assur e le città
dell'Anatolia ma nessuna testimonianza scritta o archeologica lo comprova.
Il commercio consisteva in metallo (piombo o stagno; la terminologia in
questo caso non è del tutto chiara) e tessuti provenienti dall'Assiria,
scambiati con metalli preziosi (oro e argento) in Anatolia. Il commercio
avveniva mediante carovane trainate da asini e in media per percorrere la
distanza tra Assur e Kaoinish (circa 850 km) si impiegavano cinquanta
giorni.

Il regno di Shamshi-Adad I

A causa dell'espansione delle tribù amorree, che muovevano dal delta del
fiume Khabur, la città di Assur conobbe l'avvento della prima dinastia
amorrea, fondata dall'energico re Shamshi-Adad I (1812-1780 a.C., secondo
la cronologia media² ). Egli pose suo figlio Ishme-Dagan sul trono della
vicina Ekallatum e consentì alle colonie della Cappadocia di restare
attive. Shamshi-Adad I conquistò inoltre la potente città di Mari
sull'Eufrate a capo della quale mise un altro dei suoi figli, Yasmah-Adad.
Con questo sovrano gli Assiri conobbero la prima e vera espansione
territoriale, il regno di Shamshi-Adad,n infatti, comprendeva allora tutta
la Mesopotamia del nord.

Dopo la morte del sovrano, Ishme-Dagan prese nelle sue mani il regno che,
però, iniziò subito a disgregarsi: il governo del fratello Yasmah-Adad fu
infatti rovesciato e la città di Mari venne persa. Il nuovo re di Mari si
alleò con Hammurabi di Babilonia e l'Assiria dovette quindi affrontare il
crescente potere di Babilonia. Per questo motivo Ishme-Dagan strinse
un'alleanza con i nemici di Babilonia e la lotta per il potere continuò per
molti anni.

L'Assiria ridotta a stato vassallo

Fu solo dopo la morte di Shamshi-Adad e la caduta dei suoi figli che
Hammurabi di Babilonia conquistò Assur. Con Hammurabi, i vari karûm in
Anatolia cessarono la loro attività mercantile, probabilmente per il fatto
che le merci assire venivano ora commerciate con gli stessi babilonesi.
Seguì per l'Assiria un lungo periodo di decadenza che perdurò fino al XIV
secolo a.C.

Medio Impero (1365-932 a.C.)³

L'espansione assira

Nel XV secolo a.C., Shaushtatar, re di Hanilgalbat (nome accadico di
Mitanni), saccheggiò Assur e rese l'Assiria uno stato vassallo. L'Assiria
versò tributi a Hanilgalbat fino a quando gli Hurriti di Mitanni furono
vinti dagli Ittiti, permettendo a Assur-uballit I (1365-1330 a.C.) di
creare una sorta di impero assiro.

Hanilgalbat fu infine conquistata sotto Adad-nirari I, che descrive sé
stesso come un "Gran Re" (Sharru rabû) nelle lettere ai governanti ittiti.
Il successore di Adad-nirari I, Salmanassar I (1276-1246 a.C.), fece di
Calah la sua capitale operando un'espansione del suo regno verso
nord-ovest, per lo più a spese degli Ittiti, raggiungendo il Karkemish.

Suo figlio e successore, Tukulti-Ninurta I (1243-1207 a.C.), sconfisse
Kashtiliash IV, re cassita di Babilonia, conquistando la città e
depredandone i templi. Verso la fine del suo regno iniziò a costruire una
nuova capitale, Kar-Tukulti-Ninurta, che doveva sostituire la vecchia
Assur. Suo figlio Assurnasirpal, però, si ribellò e il re fu infine
assassinato. Iniziò, quindi, un nuovo periodo di decadenza: Babilonia si
rese nuovamente indipendente e attaccò l'Assiria che, durante i regni dei
re babilonesi Melishipak II e Marduk-apal-iddin I, fu resa tributaria.

Tiglat-Pileser I e la creazione del primo impero assiro

Quando l'Impero Ittita collassò sotto l'attacco dei Frigi (i Meshech/Mushki
degli annali assiri), Babilonia e l'Assiria iniziarono a rivaleggiare per
le regioni amorree precedentemente sotto il saldo controllo ittita. Il re
assiro Assur-resh-ishi sconfisse Nabucodonosor I di Babilonia in una
battaglia in questa regione.

Il figlio di Assur-resh-ishi, Tiglat-Pileser I (1115-1076 a.C.), può essere
considerato il fondatore del primo e vero impero assiro. Nel 1115 a.C.,
infatti, Tiglat-Pileser I attraversò l'Eufrate conquistò il Karkemish,
sconfisse i Mushki (i Meshech dell'Antico Testamento) arrivando fino al
lago di Van e il resto degli Ittiti (anche quelli che cercavano di
raggiungere il Mar Nero); avanzò, quindi, verso il Mediterraneo,
assoggettando la Fenicia. Marciò, inoltre, due volte su Babilonia (dove la
vecchia dinastia dei Cassiti era stata sconfitta da una degli Elamiti),
assumendo il vecchio titolo di "Re di Sumer e Accad", sebbene non fosse mai
riuscito a deporre il re babilonese in carica. La genealogia biblica
(Genesi, 10-22) colloca Asshur fra i discendenti del ramo di Shem.

Nuovo Impero (932-612 a.C.)

Ben presto il grande impero costruito da Tiglat-Pileser I iniziò a
sgretolarsi a causa di una serie di sovrani deboli ed incapaci, logoranti
guerre con la vicina Urartu e continue invasioni da parte dei nomadi
aramaici. Gli Assiri dovettero affrontare un nuovo periodo di declino che
durò quasi due secoli. Questo lungo periodo di debolezza terminò con
l'ascesa al trono di Adad-Nirari II (911-891 a.C.).

Il nuovo sovrano riportò fermamente sotto il suo controllo le aree ancora,
almeno nominalmente, appartenenti agli Assiri e annetté la regione degli
Aramei, il cui centro era Nisibis, deportando le popolazioni a nord, in
luoghi molto lontani. Oltre ad espandere il confine con Babilonia
leggermente più a sud, non intraprese una politica di espansione,
preferendo consolidare i confini dell'impero che non si spinse oltre
Khabur. Il suo successore e figlio, Tukulti-Ninurta II (890-884 a.C.),
durante il suo breve regno, conquistò solo alcuni territori aramei a nord
intorno alla città di Harran.

L'apogeo dell'impero

Il successivo re, Assurnasirpal II (883-859 a.C.), intraprese un programma
di spietata espansione, prima incutendo terrore a tutti i popoli del nord
fino a Nairi, poi assoggettando gli Aramaici tra Khabur e l'Eufrate. La sua
durezza scatenò una rivolta che fu ferocemente soppressa in una battaglia
di due giorni. A seguito di questa vittoria, avanzò senza ostacoli fino al
Mediterraneo ed impose pesanti tributi ai Fenici.

Come mai prima d'allora gli Assiri cominciarono a vantarsi e a godere della
loro spietatezza: con Assurnasipal II si consolidò definitivamente
l'immagine dell'assiro spietato e sanguinario. Tutti gli anni il re
organizzava una campagna e al suo avvicinarsi i re vassalli gli inviavano
doni per evitare che le loro città fossero devastate.

Durante il suo regno vi fu una vasta produzione di statue e bassorilievi
che rappresentano con estremo dettaglio i vari tipi di torture e punizioni
a cui venivano sottoposti i popoli sconfitti.Assurnasirpal II, inoltre,
trasferì la capitale alla città di Calach (odierna Nimrud). I sontuosi
palazzi ornati da bassorilievi, i grandi templi e gli altri edifici fatti
costruire da Assurnasirpal sono una chiara testimonianza della ricchezza,
del potere e del considerevole sviluppo artistico ed economico raggiunto
dagli Assiri in questo periodo.

Salmanassar III

Il figlio di Assurnasirpal, Salmanassar III (859 a.C.-824 a.C.), durante i
suoi trentacinque lunghi anni di governo, trasformò la capitale in un campo
armato. Ogni anno gli eserciti assiri marciavano fuori dalle mura per
depredare e distruggere. Babilonia fu occupata e ridotta a stato vassallo.
Salmanassar intraprese trentadue campagne, la maggior parte delle quali gli
permise di incassare tributi senza colpo ferire; tuttavia, nell'854 a.C.,
si scontrò con la coalizione di Adadidri (Adadezer) di Damasco e di Acab
d'Israele, accorsi in aiuto delle città della Siria, della Cilicia e della
Fenicia, che rifiutavano di pagare i tributi (questa è una rara occasione
della storia che vede un'alleanza tra lo Stato di Israele e il regno
aramaico). I due eserciti si scontrarono a Karkar nell'853 a.C. e, a
dispetto della descrizione fornita da Salmanassar, secondo la quale il suo
esercito avrebbe "vinto l'opposizione", sembra che la battaglia sia
terminata in un sostanziale pareggio, in quanto le forze assire furono
ritirate poco tempo dopo.

Salmanassar riprese sotto il suo controllo Karkemish nell'849 a.C., e solo
nell'841 a.C. si mise a capo di un nuovo esercito che marciò contro
Damasco, prima assediandola e poi invadendola, prendendone il controllo.
Sottomise anche Jehu di Israele, Tiro e Sidone. In un'altra campagna
sottomise l'importante regno aramaico di Bit-Jakin, presso il Golfo
Persico. Su un obelisco nero, scoperto a Kalhu, sono incise queste, e altre
imprese militari, avvenute sotto il suo regno.

Durante gli ultimi anni di regno scoppiò una rivolta di corte, dovuta a
problemi dinastici, sfociata in guerra civile, che fece precipitare
l'Assiria in un nuovo periodo di declino.

Una nuova decadenza

Nonostante tutto il figlio di Salmanassar III Shamshi-Adad V (824-810
a.C.), riuscì a respingere le pretese al trono del fratello minore
diventando re. Shamshi-Adad si trovò a governare su un'Assiria fortemente
indebolita; cercò comunque di frenare le invasioni di Urartu ma,
impegnandosi su questo fronte, perdette i vantaggi acquistati sull'Eufrate
e in Siria. Quando egli morì, il figlio Adad-nirari III (810-782 a.C.) era
troppo piccolo per governare, e il regno fu quindi retto per cinque anni
dalla madre, Sammu-ramat (identificata come la Semiramide dei Greci)
coadiuvata dal turtanu (una sorta di generale supremo dell'esercito).
Grazie anche a questo energico funzionario, sotto il regno di Adad-nirari,
furono risollevate le sorti del regno, che sottomise tutta la Siria fino ad
Adom. Il re combatté anche contro i Medi, riuscendo forse a giungere
addirittura fino al Mar Caspio.

I successivi tre sovrani, Salmanassar IV (782-772 a.C.), Assur-dan III
(772-754 a.C.) e Assur-nirari V (753-745 a.C.), non riuscirono a creare un
forte potere centrale, e si assistette al proliferare di numerose figure
secondarie, che assumevano forti poteri a livello locale. Questi re
dovettero quindi affrontare molte rivolte e ribellioni, e in una di queste,
probabilmente, morì Assur-nirari.

Il Secondo Impero assiro

Approfittando del momento di crisi e confusione in cui si trovava il regno,
Tiglatpileser III (745–727 a.C.), con un colpo di mano s'impossessò del
regno e diede inizio a vaste riforme che migliorarono notevolmente
l'efficienza e la sicurezza dell'impero.

Gli abitanti delle province conquistate venivano sistematicamente
deportati, l'impero fu diviso in province, sostituendo ai vassalli del re
dei governatori assiri di fiducia. L'intero regno era quindi organizzato
mediante un complesso apparato burocratico, a capo del quale era il re, che
riceveva da ogni distretto un tributo fisso e un contingente militare. Le
forze assire divennero a questo punto un esercito permanente che,
attraverso successivi miglioramenti, si trasformò in una macchina da
combattimento inarrestabile; d'ora in avanti la politica assira ebbe come
intento di portare sotto un unico impero l'intero mondo civilizzato. Questi
cambiamenti sono spesso identificati come l'inizio del "Secondo Impero
Assiro".

Dopo aver sottomesso Babilonia, facendosi incoronare "Re Pul di Babilonia",
e aver severamente punito Urartu, Tiglatpileser diresse i suoi eserciti in
Siria, che aveva nel frattempo riguadagnato l'indipendenza. Dopo un assedio
durato tre anni, Arpad venne espugnata, riducendo così il potere di Hamath.
Azariah (Uzziah), essendo un alleato del re di Hamath, fu costretto da
Tiglatpileser a rendergli omaggio e a pagare tributi annui.

Nel 738 a.C. Tiglatpileser III occupò la Filistea e invase Israele,
imponendo pesanti tributi. Acaz, re di Giuda, entrò in guerra contro
Israele e la Siria, chiedendo aiuto al re assiro promettendogli una
ricompensa in oro ed argento; questi, secondo i patti, "marciò contro
Damasco, sconfisse e fece uccidere Rezin e assediò la città". Dopo aver
lasciato una parte dell'esercito a proseguire l'assedio, avanzò, mettendo a
ferro e fuoco le province ad est della Giordania, Filistea e Samaria. Nel
732 a.C. espugnò Damasco, deportandone gli abitanti.

Grazie alla conquiste e alle riforme di questo re, si può parlare di un
vero e proprio impero assiro, che era finalmente riuscito a creare dei
governi stabili e sicuri anche nelle province esterne.

Il successore di Tiglat-Pileser III, il figlio Salmanassar V (727-722 a.C.)
dovette affrontare il re Osea di Israele, il quale smise di pagare i
tributi e si alleò con l'Egitto nel 725 a.C. Ciò spinse Salmanassar ad
invadere la Siria e ad assediare Samaria (capitale di Israele). La città
resistette per tre anni ma fu infine devastata. In politica interna
Salmanassar introdusse una profonda riforma fiscale, che produsse un forte
malcontento. Salmanassar fu infine deposto nel 722 a.C. da Sargon II
(721-705 a.C.), il comandante in capo dell'esercito.

Dinastia di Sargon

Sargon II invase immediatamente Samaria, esiliando più di 27.000 persone,
dando inizio alla diaspora e distruggendo di fatto il regno del nord
d'Israele. Invase inoltre la Giudea, impossessandosi di Gerusalemme. Nel
721 a.C., sotto il potente principe caldeo Merodach-baladan, Babilonia si
liberò dal giogo assiro e Sargon, non potendo sedare la rivolta, rivolse la
sua attenzione nuovamente alla Siria, a Urartu e ai Medi, penetrò
nell'altopiano iranico fino al monte Bikni, costruendo molte fortezze al
suo passaggio, per poi ritornare nel 710 a.C. alla conquista di Babilonia.

Per quanto riguarda la politica interna, Sargon continuò l'opera di
centralizzazione iniziata da Tiglatpileser III e per questo fece costruire
una nuova capitale a est di Ninive, Dur Sharrukin (odierna Khorsabad),
usando i tributi che l'Assiria aveva raccolto dalle varie nazioni sotto il
suo dominio.

Nel 705 a.C. Sargon fu ucciso durante una battaglia contro i Cimmeri nel
regno neo-hittita di Tabal e il suo successore, il figlio Sennacherib
(705-681 a.C.), decise di trasferire la capitale da Dur Sharrukin a Ninive,
cercando di prendere le distanze dalle politiche del padre evitando in
qualsiasi modo di intervenire in Anatolia.

Babilonia, nel frattempo, si era resa nuovamente indipendente sotto il re
Merodachbaladan II: Sennacherib gli diede battaglia a Kish e lo costrinse a
rifugiarsi sulla costa elamitica. Sennacherib decise allora di attaccare
Merodachbaladan per mare. Ma al ritorno l'esercito assiro dovette lottare
contro il re di Elam e gli Arabi che avevano nuovamente invaso Babilonia.
Nel 701 a.C. Ezechia di Giuda formò un'alleanza con l'Egitto contro
l'Assiria, e Sennacherib di conseguenza si mosse verso Gerusalemme,
distruggendo 46 città sul suo cammino. La vicenda viene descritta in Isaia
10,5-15.27b-32; i fatti accaduti in seguito non sono chiari (la Bibbia dice
che un angelo del Signore colpì l'esercito assiro a Gerusalemme; Erodoto
afferma che furono decimati da una malattia diffusa dai topi d'Egitto; gli
storici moderni danno credito alla teoria della pestilenza); tuttavia, ciò
che è certo, è che l'esercito invasore fu in qualche modo decimato, e che
Sennacherib non riuscì a catturare Gerusalemme.

Nel 689 a.C., Babilonia si ribellò ancora una volta, e la risposta di
Sennacherib questa volta fu tremenda: preso da una rabbia indicibile,
conquistò la città, la saccheggiò e la incendiò; quindi fece aprire i
canali attorno ad essa, inondando il terreno esterno fino a che non divenne
simile a una palude, in modo che la città non potesse più risorgere e
costringendo in questo modo gli abitanti alla fuga.

Gli ultimi anni di regno furono molto caotici. Influenzato dalla sua ultima
moglie, Sennacherib nominò successore uno dei suoi figli minori, Asarhaddon
che venne proclamato governatore di Babilonia e fece ricostruire la città.
Questo scatenò l'ira degli altri figli che, secondo la Bibbia,
assassinarono Sennacherib nel 681 a.C.

Asarhaddon e la conquista dell'Egitto

Nonostante la guerra civile che ne seguì, Asarhaddon (680-669 a.C.), riuscì
a succedere al trono del padre. Sconfisse i Cimmeri e i Medi (riuscendo
nuovamente a penetrare fino al Monte Bikni) ma, non riuscendo a mantenere
l'ordine in queste area, volse la sua attenzione alla zona occidentale
della Fenicia, che si era alleata con l'Egitto, e saccheggiò Sidone nel 677
a.C. Catturò inoltre Manasse di Giuda e lo tenne prigioniero per qualche
tempo a Babilonia.

Stancatosi delle continue intromissioni dell'Egitto, decise di invaderlo
nel 674 a.C., arrivando fino a Menfi nel 670 a.C. Ben presto i governatori
assiri che Asarhaddon aveva assegnato all'Egitto furono costretti a fuggire
dall'indomabile popolazione e, mentre era a capo di un esercito diretto
verso il paese ribelle per sedare la rivolta, Asarhaddon morì
improvvisamente, nel 669 a.C.

Assurbanipal (669-627 a.C.), figlio di Asarhaddon, gli succedette. Lui fu
probabilmente il famoso Sardanapalo descritto dai Greci.
Fece continuare la campagna in Egitto al suo turtanu. Poiché era
strettamente urgente riorganizzare il paese, il generale assiro ristabilì
nella loro dignità il faraone Necho I e suo figlio Psammetico I, ma nel 652
a.C. Psammetico era diventato così potente da dichiararsi indipendente
dall'Assiria, aiutato dal fatto che il fratello di Assurbanipal,
Shamash-shum-ukin, governatore di Babilonia, alleatosi con gli Elamiti e
gli Arabi, diede inizio in quell'anno a una guerra civile. Assurbanipal
affrontò il fratello e nel 648 a.C. conquistò Babilonia dove
Shamash-shum-ukin diede fuoco al palazzo dove si era rinchiuso,
uccidendosi. Ritornò quindi in Egitto giungendo fino a Tebe che venne
distrutta (663 a.C.); conquistò inoltre Susa e devastò completamente l'Elam
nel 646 a.C. e nel 640 a.C. Sotto Assurbanipal l'impero assiro raggiunse,
quindi, la sua massima estensione, mai più eguagliata.

La caduta

Assurbanipal, chiamato dai Greci "Sardanapalo", aveva fatto costruire a
Ninive una grandiosa biblioteca che raccoglieva circa 22.000 tavolette
cuneiformi (tra cui la redazione del Ciclo di Gilgamesh) e aveva
incoraggiato l'arte e la cultura. La sua epoca rappresenta uno dei momenti
più prosperi per lo sviluppo civile e artistico degli Assiri; conquistò
Tebe e Menfi, sottomettendo l'Egitto (spartendolo tra nobili locali e gli
stessi assiri). Dopo la sua morte nel 627 a.C., l'impero assiro cominciò a
disgregarsi rapidamente. Iniziò un periodo di lotte fratricide e Ciassare,
re dei Medi, distrusse le città assire di Tarbisu e Assur. Nel frattempo
Babilonia si rese indipendente e il suo re, Nabopolassar (proveniente dai
Kaldu) alleatosi con Ciassare, distrusse Nimrud.

La capitale Ninive, nel 612 a.C., venne distrutta dai Persiani e il re
assiro Sinsharraishkun (Saracos) (621-612 a.C.) perì sotto le rovine del
suo palazzo, decretando di fatto la caduta dell'impero assiro.

La corte assira si ritirò quindi a Carre, a nord-ovest della capitale, e
qui un generale di nome Ashur-uballit II (612-609 a.C.), con il supporto
militare del faraone egiziano Neco II, continuò a regnare fino al 609 a.C.,
anno in cui fu sconfitto da Medi e Caldei. Questa fu la fine definitiva
dell'Assiria come nazione indipendente; l'impero assiro venne diviso fra
Medi e Caldei.

Il passaggio così repentino dal massimo splendore alla caduta, è un chiaro
segno di come gli Assiri non siano mai riusciti a creare un impero saldo e
unito, assimilando e conciliando genti e culture diverse. L'impero assiro
fu, infatti, solo un insieme eterogeneo di popoli e culture, tenuti uniti
dal terrore nei confronti del vincitore, ma sempre pronti a ribellarsi ad
ogni momento propizio. Al crollo del loro impero infatti si svilupparono i
Frigi e i Lidi (che conquistarono l'Anatolia, inventarono la moneta e
furono comandati dal ricco Creso). In Egitto invece il potere fu assunto
dal principe Psammetico I; gli Egizi si scontrarono con i Babilonesi a
Karkemish; vennero sconfitti e il re neobabilonese Nabucodonosor II
conquistò Gerusalemme, Sidone e Tiro; avvenne la prima deportazione degli
Ebrei (nonostante le difese del faraone Apries. Regnò poi Nabonedo, fino
all'arrivo nel 538 a.C. dei Persiani.

Linguaggio

Gli antichi Assiri parlavano un dialetto assiro della lingua accadica, un
ramo delle lingue semitiche. Le prime iscrizioni risalgono all'Antico
Impero. Durante il Nuovo Impero la lingua comune assira fu fortemente
influenzata dall'aramaico. Gli antichi Assiri usavano anche il sumero nella
loro letteratura.

Arte

Le opere d'arte giunte sino ai nostri giorni appartengono, nella maggior
parte dei casi, al periodo del Nuovo Impero. L'arte assira, come tutta la
sua cultura, deve un forte tributo a Babilonia, ma durante l'ultimo periodo
essa mostra una certa originalità.

Molte immagini rappresentano scene di guerra e spesso mostrano nel
dettaglio e con crudo realismo le torture subite dai popoli sottomessi al
potere assiro. Si tratta chiaramente di un'arte che ha come fine la
celebrazione del potere dell'imperatore e scopo di propaganda.

Società

Lo stato assiro era basato su un'aristocrazia guerriera che possedeva la
maggior parte delle terre. Il resto della popolazione era suddivisa fra
contadini e artigiani che conducevano una vita misera, privi di ogni
diritto.

Tutta la società assira ruotava attorno alla figura del re, capo assoluto
che era padrone e governava su tutte le terre attraverso i suoi funzionari.
Il re era anche figura religiosa, il "servo di Assur", la cui volontà era
la volontà del dio. Lo scopo dei re assiri era quello di creare una
"monarchia universale" sottomettendo tutti i popoli al dio Assur. La guerra
assumeva quindi una connotazione religiosa, e chiunque tentasse di
ribellarsi veniva punito severamente, in quanto aveva compiuto sacrilegio
nei confronti degli dei assiri.

Nella società assira le donne non avevano gli stessi diritti degli uomini
ed erano sottomesse, al pari degli schiavi, al marito; non era
assolutamente presente la concezione della famiglia che abbiamo noi oggi.
Veniva inoltre praticata la prostituzione sacra: ogni donna, prima di
diventare moglie, doveva recarsi al tempio di Ishtar e, secondo il rituale,
aspettare che uno straniero le offrisse una moneta e prendesse la sua
verginità.

Ingegnoso nel suo angusto pragmatismo il trattamento dei malati, che oggi
qualcuno definirebbe "interattivo". Sempre Erodoto ci informa che gli
Assiri:

Bisogna comunque sottolineare che le conoscenze di Erodoto riguardanti la
cultura mesopotamica sono giudicate, dagli studiosi del campo, molto
superficiali ed inesatte ⁵

Per quanto riguarda la legislazione, e in particolare le norme penali, la
società assira si basava sulla rigida applicazione della legge del
taglione, e in generale la loro legislazione era sicuramente molto più
rigida e primitiva rispetto a quella babilonese.

Religione

Anche la religione assira, come tutti gli aspetti di questa società,
risentì di un forte influsso babilonese. Gli dei, le feste, i riti erano
infatti simili se non identici a quelli babilonesi da cui vennero copiati
perfino i racconti mitici, come quello di Gilgamesh.
Le differenze stavano nel fatto che il principale dio babilonese, Marduk,
fu prima affiancato e infine sostituito dal dio Assur, e che il re fu
sempre il sommo sacerdote e il vicario del dio nazionale, nonostante la
casta sacerdotale fosse comunque influente.

Assur era probabilmente nato come divinità locale, ma con l'aumento del
potere e prestigio dell'impero assiro, divenne infine capo supremo del
pantheon. Era il dio della forza e della violenza, che proteggeva
l'esercito in battaglia. Alcuni studiosi affermano che Assur venisse
rappresentato sotto forma disco solare, simbolo che appare spesso
nell'iconografia assira. Tuttavia le prove sembrano dimostrare che il disco
solare rappresentasse invece, come pare più ovvio, il dio del sole Šamaš.

Altre importanti divinità del numeroso pantheon assiro furono Ishtar, dea
dell'amore e della guerra e Adad, dio dei fenomeni celesti, o Keret,
semidio cui si attribuisce la fondazione della città di Hubur.

Esercito

Inizialmente l'esercito era composto semplicemente da persone comuni,
strappate dai loro lavori quotidiani e il servizio militare era
obbligatorio per ogni classe sociale. Ben presto, però, si formò un
esercito permanente formato da milizie addestrate appositamente che spesso
provenivano dalle province conquistate (non erano ammesse truppe
mercenarie) e che combattevano secondo una tattica militare prestabilita. I
soldati Assiri usavano otri di pelle per riuscire a nuotare nei fiumi
impetuosi e preparare attacchi a sorpresa.

L'esercito fu inizialmente formato dalla sola fanteria, nel X secolo a.C.
fu introdotta la cavalleria e infine, durante l'VIII secolo a.C.,
l'esercito assiro incluse anche un servizio del genio che permetteva di
costruire rapidamente ponti e battelli per l'attraversamento dei fiumi.
Erano inoltre presenti carri e macchine da guerra (ad esempio venivano
costruite enormi piattaforme armate che, portate fin sotto le mura delle
città assediate, permettevano agli arcieri di scagliare le frecce sul
nemico all'interno, o anche "spaventose" torri d'assalto caratterizzate da
un ariete martellante con la punta di ferro che poteva oscillare a sinistra
o a destra per sfondare mura e porte). Sembra anche che gli Assiri siano
stati fra i primi a introdurre cavalieri armati di arco.

Note

[1] Tutte le date sono approssimate in quanto mai completamente certe.
[2] Mario Liverani, Antico Oriente: storia, società, economia, Roma-Bari,
  Laterza, 2009, p. 327, ISBN 978-88-420-9041-0.
[3] A seconda degli studiosi l'inizio del Medio Impero viene fatto iniziare
  o con la caduta dell'antico regno assiro di Shamshi-Adad I, o con
  l'ascesa al trono di Assur-uballit I.
[4] Militta o Mylitta è il nome che gli assiri-babilonesi davano ad
  Afrodite, equivalente greca di Ishtar-Astarte
[5] Jursa Michael, I babilonesi.

Bibliografia

- Ascalone, Enrico. Mesopotamia: assiri, sumeri e babilonesi (Dizionari
  delle civiltà; 1). Electa Mondadori, 2005. ISBN 88-370-3276-5.
- Crombette, Fernand. Synthèse préhistorique et Esquisse assyriologique
  tome I; Ceshe asbl, Tournai, 2000. ISBN 2-9600246-2-1.
- Dezzi Bardeschi, Chiara. Mesopotamia. La culla della civiltà. Giunti,
  2006. ISBN 88-09-04558-0
- Fales, Frederick Mario. L'impero Assiro. Laterza, 2001.
- Grayson, Albert Kirk: Assyrian and Babylonian Chronicles (ABC), Locust
  Valley, N.Y.; Augustin (1975), Winona Lake, In.; reprint Eisenbrauns
  2000.
- Healy, Mark. The Ancient Assyrians.
- Jursa, Micheal. I babilonesi. Il Mulino, 2007. ISBN 88-15-11468-8.
- Leick, Gwendolyn. Mesopotamia.
- Liverani, Mario. Antico Oriente. Società storia economia Laterza, 1988.
- Lloyd, Seton. The Archaeology of Mesopotamia: From the Old Stone Age to
  the Persian Conquest.
- Nardo, Don. The Assyrian Empire.
- Nemet-Nejat, Karen Rhea. Daily Life in Ancient Mesopotamia.
- Oppenheim, A. Leo. Ancient Mesopotamia: Portrait of a Dead Civilization.
- Roux, Georges. Ancient Iraq.
- Schomp, Virginia. Ancient Mesopotamia: The Sumerians, Babylonians, And
  Assyrians.
- Spence, Lewis. Myths and Legends of Babylonia and Assyria.

Voci correlate

- Sovrani di Assiria
- Assiria persiana
- Mesopotamia
- Babilonia
- Mitanni
- Storia dei Sumeri
- Lente di Nimrud
- Ekiminu
- Ignace Jay Gelb
- Murattash
- Arte assira
- Assiriologia

Altri progetti

- Wikimedia Commons contiene immagini o altri file su Assiria

Collegamenti esterni

- (EN) The History of the Ancient Near East, ancientneareast.tripod.com.
- (EN) Assyrian administrative letters, web.archive.org.
- (EN) AssyrianCafe: Assyrian Community website, assyriancafe.com.
- (EN) The Civilization of Babylonia and Assyria; its remains, language,
  history, religion, commerce, law, art, and literature, by Morris Jastrow,
  Jr. ... with map and 164 illustrations, 1915 (a searchable facsimile at
  the University of Georgia Libraries; DjVu & layered PDF format)
- (EN) British Museum A guide to the Babylonian and Assyrian antiquities

Civiltà babilonese

La civiltà babilonese designa uno stato e un'area culturale
accadica-semitica venutasi a costituire in Mesopotamia tra il III e il II
millennio a.C. Lo stato babilonese, governato da Amorrei, nacque nel 1894
a.C., contenendo al suo interno la città, al tempo minore, di Babilonia. I
domini della città si estesero di molto durante il regno di Hammurabi nella
prima metà del diciottesimo secolo avanti Cristo, rendendola una grande
capitale. Durante e dopo il regno di Hammurabi, Babilonia venne chiamata
Mât Akkadî ovvero il paese di Akkad in lingua accadica.

L'espansione babilonese coincise con lo stato accadico dell'Assiria nel
nord della Mesopotamia. L'Impero babilonese divenne per breve tempo una
potenza maggiore nella regione a seguito del regno di Hammurabi
(collocabile tra il 1792-1752 secondo la cronologia media e il 1696-1654
secondo la cronologia breve). L'effimero impero, che soppiantava il
precedente impero di Akkad, l'impero neo-sumerico e dell'antico impero
assiro, si sgretolò comunque poco dopo la morte di Hammurabi.

Lo stato babilonese, come quello assiro a nord, continuò ad utilizzare come
lingua scritta, l'accadico, per uso ufficiale, in quanto era la lingua
originaria della sua popolazione, sebbene i fondatori dell'impero, gli
Amorrei e poi i successivi Cassiti non fossero accadici, ma parlassero i
primi una lingua cananaica, i secondi una lingua isolata. Inoltre, allo
stesso modo dell'Assiria, all'interno della civiltà babilonese si continuò
ad usare la lingua sumera come lingua religiosa che, al tempo della
fondazione di Babilonia, non era più una lingua parlata, essendo stata del
tutto soppiantata dall'accadico. Le precedenti tradizioni accadica e sumera
giocarono un ruolo importante sia nella cultura babilonese che in quella
assira e la regione rimase un importante centro culturale anche nei periodi
di dominio straniero.

Sumuabun diede inizio alla prima dinastia babilonese che governò il nuovo
stato, con capitale Babilonia. Per secoli fu solo una città di provincia,
poi divenne la capitale dell'impero di Hammurabi (XVIII secolo a.C.), che
sottomise tutta la Mesopotamia.

Storia

Mesopotamia pre-babilonese

La Mesopotamia aveva già una lunga storia prima dell'emergere di Babilonia.
La civiltà sumera era sorta nella regione all'incirca verso il 3500 a.C.
mentre gli accadi apparvero nel trentesimo secolo a.C..

Durante il terzo millennio a.C., le culture sumerica e accadica si
mescolarono profondamente tra loro dando il via a un diffuso bilinguismo: a
livello linguistico la mescolanza tra sumeri e accadi è evidente sia per
gli ampi prestiti lessicali sia per convergenze sul piano sintattico,
morfologico e fonologico tanto che alcuni prominenti studiosi si
riferiscono a questo periodo della storia dei due popoli come a un
sprachbund.

L'accadico soppianterà il sumerico come lingua parlata in Mesopotamia tra
il terzo e il secondo millennio a.C. sebbene il periodo preciso sia oggetto
di dibattito, ma il sumerico continuerà ad essere utilizzato come lingua
della cultura, della religione, della letteratura e come linguaggio formale
in Mesopotamia fino al primo secolo dopo Cristo. Dal 3500 fino al XXIV
secolo a.C. che segna l'ascesa dell'impero accadico, la Mesopotamia è
rimasta sotto il dominio di città-stato sumeriche come Ur, Lagash, Uruk,
Kish, Isin, Larsa, Adab, Eridu, Gasur, Awan, Hamazi, Akshak e Umma.
Ciononostante nelle liste di re di alcuni di questi stati (come ad esempio
Eshnunna e l'Assiria) cominciarono a comparire nomi di re accadici già tra
il ventinovesimo e il venticinquesimo secolo avanti Cristo. Il centro
religioso di tutta la Mesopotamia era la città di Nippur che rimarrà tale
fino ad essere sostituita da Babilonia durante il regno di Hammurabi.

L'impero accadico (2334-2154) vide gli accadi e i sumeri riuniti sotto
un'unica entità politica, con gli accadi che presero definitivamente il
potere sui sumeri, giungendo a dominare molto del vicino oriente. L'impero
si disintegrerà a seguito degli attacchi dei Guti, del declino economico,
del cambiamento climatico e di guerre civili interne. A seguito di ciò i
Sumeri riprenderanno il potere dando vita all'impero neo-sumerico nel tardo
XXII secolo, scacciando i Guti dal sud della Mesopotamia. Sembra inoltre
che questo impero controllò, per un periodo, gran parte del territorio dei
re accadi dell'Assiria nel nord della Mesopotamia.

Dopo il crollo della terza dinastia di Ur ad opera degli elamiti e con la
conseguente fine dell'impero neo-sumerico nel 2002 a.C. gli amoriti, un
popolo semitico nord-occidentale cominciarono a migrare dal nord del
Levante alla Mesopotamia, prendendo lentamente il controllo del sud, dove
instaurarono una serie di piccoli regni, mentre i nativi assiri
ristabilirono la loro indipendenza a nord. Gli stati sumero-accadici del
sud non riuscirono a fermare l'avanzata amorita.

Fu all'inizio del II millennio a.C. che l'impero babilonese raggiunse il
massimo del suo splendore con il re Hammurabi. Questi espanse enormemente
il suo dominio su tutta la bassa Mesopotamia e fece di Babilonia il centro
di una rete di alleanze con tutte le città più importanti della regione.

Il re distrusse inoltre la città di Mari, situata sull'Eufrate, nella
Mesopotamia centrale, costruita da popolazioni semite provenienti dal
Deserto Arabico.

Nel Palazzo di Mari sono state ritrovate numerose tavolette di scrittura,
ma l'innovazione più importante dell'epoca fu il grande codice legislativo,
il Codice di Hammurabi, il cui ritrovamento, oltre a chiarire i vari
aspetti della politica e della giustizia babilonese, ha anche permesso di
ricostruire la gerarchia sociale dell'impero.

Il Codice di Hammurabi

Il codice di Hammurabi era una raccolta di circa 292 leggi scritte in una
stele in pietra. La punizione dipendeva dalla classe sociale. La legge più
famosa è "Se una persona cava l'occhio ad un altro, gli venga cavato
l'occhio", ovvero la legge del taglione, un altro esempio è "se un nobile
acceca uno schiavo, il nobile dovrà pagare una multa al padrone dello
schiavo stesso".

Dominazione cassita

La situazione mutò quando nel 1531 a.C. il re ittita Mursili I invase la
regione, causando il crollo dello stato amorreo. Allora la regione fu
invasa dai Cassiti che stabilirono il loro regno a Babilonia, regno che
durò dal XVI al XII secolo a.C.

La seconda dinastia cassita venne però abbattuta dagli Elamiti nel 1155
a.C.

Medio regno

Nel 1155 a.C. iniziò un lungo periodo di indipendenza per Babilonia,
sebbene la città non fosse più importante come in passato.

In questo periodo si succedettero parecchie dinastie: la seconda dinastia
di Isin o quarta di Babilonia regnò dal 1125 al 1025, la quinta dinastia
dal 1025 al 1004, la sesta fino al 985, la settima solo fino al 979,
seguita dall'ottava fino al 943, infine la nona dinastia babilonese regnò
dal 943 al 732.

Dominazione assira

Nel 732 a.C. Babilonia venne conquistata dall'Impero assiro e sotto tale
dominio rimase per circa un secolo.

I babilonesi si ribellarono contro il dominio assiro sotto Mushezib-Marduk
e ancora sotto Shamash-shum-ukin ma Babilonia fu assediata e conquistata da
Sennacherib e ancora da Assurbanipal (Kandalanu).

Durante il regno di Sennacherib, Babilonia rimase in costante stato di
rivolta, che ebbe fine solo con la completa distruzione della capitale. Nel
689 a.C. le sue mura, templi e palazzi rasi al suolo e le macerie gettate
nell'Arakhtu, il canale che delimitava a sud la prima città di Babilonia.
Tale atto impressionò la coscienza religiosa della Mesopotamia; il
susseguente assassinio di Sennacherib fu considerato un'espiazione di
quanto era successo, e il suo successore Assarhaddon si premurò di
ricostruire la città vecchia, ricevendo lì la sua corona, e la rese sua
residenza durante il resto dell'anno. Alla sua morte Babilonia fu lasciata
dal suo primogenito Shamash-shum-ukin, che alla fine guidò una rivolta
contro suo fratello Assurbanipal di Assiria.

Una volta ancora Babilonia fu assediata dagli Assiri e costretta alla resa.
Assurbanipal purificò la città e celebrò un "servizio (religioso) di
riconciliazione", ma non arrischiò di "mettere le mani" su Bel. Nel
successivo rovesciamento dell'Impero assiro i Babilonesi videro un altro
esempio della vendetta divina.

L'Impero neo-babilonese

Nabopolassarre guidò la rivolta dei Babilonesi contro gli Assiri nel 626
a.C. e ripristinò l'indipendenza della città.

Pochi anni dopo, nel 612 a.C., Babilonia riuscì a conquistare e distruggere
Ninive e l'impero assiro. Da questa data il regno neo-babilonese viene
chiamato "impero".

Nel 605 a.C., i Babilonesi sgominarono gli Egiziani nella battaglia di
Carchemish e così si affermarono quale maggior impero mediorientale.

Col recupero dell'indipendenza babilonese si inaugurò una nuova epoca di
attività architettoniche e Nabucodonosor II rese Babilonia una delle
meraviglie del mondo antico.

Fu sotto il governo del re Nabucodonosor (605 a.C.-562 a.C.) che Babilonia
divenne una delle più splendide città del mondo antico. Nabucodonosor
ordinò la completa riedificazione dei giardini imperiali, inclusa la
ricostruzione dell'Etemenanki e la ricostruzione della Porta di Ishtar, la
più spettacolare delle otto porte che circondavano il perimetro di
Babilonia. La Porta di Ishtar sopravvive oggi nel Museo di Pergamo a
Berlino. Si crede anche che Nabucodonosor abbia fatto costruire i Giardini
pensili di Babilonia (una delle sette meraviglie del mondo antico) che si
dice egli avesse costruito per la sua moglie malata Amyitis.

Gerarchia sociale

- Awilum, (uomini liberi, per lo più proprietari terrieri).
- Mushkenum, (a metà fra gli uomini liberi e gli schiavi, offrivano i loro
  servigi al palazzo in cambio di protezione).
- Wardum, (schiavi, che potevano essere liberati).

Il re governava, naturalmente, su tutti ed inoltre, era anche il maggiore
proprietario terriero e le sue terre erano coltivate dagli schiavi.

C'era inoltre una classe sociale non dissimile dall'odierna borghesia, il
fiore all'occhiello dell'economia babilonese, fra cui vi erano medici,
artigiani e commercianti.

Bibliografia

- Giovanni Pettinato, Babilonia, centro dell'universo, Milano, Rusconi,
  1988. ISBN 88-18-88007-1
- Joan Oates, Babilonia, ascesa e decadenza di un impero, Roma, Newton &
  Compton, 1988.

Voci correlate

- Babilonia
- Re di Babilonia
- Matematica babilonese
- Sistema di numerazione babilonese
- Mitologia babilonese
- Arte babilonese
- Cassiti

Altri progetti

- Wikimedia Commons contiene immagini o altri file su Civiltà babilonese

Sovrani di Babilonia

Questa voce raccoglie un elenco dei sovrani di Babilonia, ordinati secondo
la cronologia media del Vicino Oriente antico.

I dinastia di Babilonia

- Sumu-abum (1894-1881 a.C.)
- Sumu-la-El (1880-1845 a.C.)
- Sabium (1844-1831 a.C.)
- Apil-Sin (1830-1813 a.C.)
- Sin-Muballit (1812-1793 a.C.)
- Hammurabi (1792-1750 a.C.)
- Samsu-iluna (1749-1712 a.C.)
- Abi-esukh (1711-1684 a.C.)
- Ammi-ditana (1683-1648 a.C.)
- Ammi-Saduqa (1646-1626 a.C.)
- Samsu-ditana (1625-1595 a.C.)

Con la conquista della città di Babilonia da parte del re ittita Muršili I
si conclude la dinastia.

III dinastia cassita

- Agum II (1592-1565 a.C.)
- Burna-Buriash I (1500 a.C. circa)
- Kashtiliash III (1500 a.C. circa)
- Ulam-Buriash (1500 a.C. circa)
- Agum III (1500 a.C. circa)
- Kara-indash (1450 a.C. circa)
- Kadashman-Kharbe I (1450 a.C. circa)
- Kurigalzu I (1400 a.C. circa)
- Kadashman-Enlil I (1374-1360 a.C.)
- Burna-Buriash II (1359-1333 a.C.)
- Kara-khardash (1333 a.C.)
- Nazi-Bugash (1333 a.C.)
- Kurigalzu III (1332-1308 a.C.)
- Nazi-Marutash (1307-1282 a.C.)
- Kadashman-Turgu (1281-1264 a.C.)
- Kadashman-Enlil II (1263-1255 a.C.)
- Kudur-Enlil (1254-1233 a.C.)
- Shagarakti-Shuriash (1245-1233 a.C.)
- Kashtiliash IV (1232-1225 a.C.)

Tukulti-Ninurta I d'Assiria conquista la città di Babilonia.

- Enlil-nadin-shumi (1224 a.C. circa)
- Kadashman-Kharbe II (1223 a.C. circa)
- Adadsumiddina (1222-1217 a.C.)
- Adadsumusur (1226-1197 a.C.)
- Meli-shipak (1196-1172 a.C.)
- Marduk-apla-iddina I (1171-1159 a.C.)
- Zababa-shum-iddina (1158 a.C.)
- Enlil-nadin-akhi (1157-1155 a.C.)

Con la conquista della città di Babilonia da parte del re elamita
Shutrukh-Nakhunte si conclude la dinastia.

II dinastia di Isin

- Marduk-kabit-akheshu (1154-1140 a.C.)
- Itti-Marduk-balatu (1139-1132 a.C.)
- Ninurta-nadin-shumi (1131-1126 a.C.)
- Nabucodonosor I (1125-1104 a.C.)
- Enlil-nadin-apli (1103-1100 a.C.)
- Marduk-nadin-akhe (1099-1082 a.C.)
- Marduk-shapik-zeri (1081-1069 a.C.)
- Adad-apla-iddina (1068-1047 a.C.)
- Marduk-akhe-eriba (1046 a.C.)
- Marduk-zer-x (1045-1034 a.C.)
- Nabu-shum-libur (1033-1026 a.C.)

II dinastia del Paese del Mare

- Simbar-shipak (1025-1008 a.C.)
- Ea-mukin-zeri (1008 a.C.)
- Kashu-nadin-akhe (1007-1005 a.C.)

Dinastia di Bazi

- Eulmash-shakin-shumi (1004-988 a.C.)
- Ninurta-kudur-usur I (987-985 a.C.)
- Shirikti-Shuqamuna (984 a.C.)
- Mar-biti-apla-usur (984-979 a.C.)
- Marduk-mukin-apli (978-943 a.C.)
- Ninurta-kudur-usur II (943 a.C.)
- Mar-biti-akhe-iddina (942 a.C.-?)

Dinastia babilonese

- Shamash-mudammiq (905 a.C. circa)
- Nabu-shum-ukin I (895 a.C. circa)
- Nabu-apla-iddina (870 a.C. circa)
- Marduk-zakir-shumi I (854-819 a.C. circa)
- Marduk-balatsu-iqbi (818-813 a.C. circa)
- Bab-akh-iddina (812 a.C.-? circa)
- Ninurta-apla-X (?)
- Marduk-bel-zeri (?)
- Marduk-apla-usur (?)
- Eriba-Marduk (?-760 a.C.)
- Nabu-shum-ishkun (760-748 a.C.)
- Nabu-nasir (747-734 a.C.)
- Nabu-nadin-zeri (733-732 a.C.)
- Nabu-shum-ukin II (732 a.C.)
- Nabu-mukin-zeri (733-732 a.C.)
- Pulu* (728-727 a.C.)
- Ululayu* (726-722 a.C.)
- Marduk-apla-iddina II (721-710 a.C.)
- Sargon II* (709-705 a.C.)
- Sennacherib* (704-703 a.C.)
- Marduk-zakir-shumi II (703 a.C.)
- Marduk-apla-iddina II (703 a.C.)
- Bel-ibni (702-700 a.C.)
- Ashur-nadin-shumi (699-694 a.C.)
- Nergal-ushezib (693 a.C.)
- Mushezib-Marduk (692-689 a.C.)
- Sennacherib* (688-681 a.C.)
- Esarhaddon* (680-669 a.C.)
- Assurbanipal* (668 a.C.)
- Shamash-shum-ukin* (667-648 a.C.)
- Kandalanu* (647-627 a.C.)

Sovrani neobabilonesi

- Nabopolassar (625-605 a.C.)
- Nabucodonosor II (604-562 a.C.)
- Amil-Marduk (561-560 a.C.)
- Neriglissar (559-556 a.C.)
- Labashi-Marduk (556 a.C.)
- Nabonedo (555-539 a.C.)
- Ciro II (538-530 a.C.)

Bibliografia

- Maria Giovanna Biga, Babilonia, Carocci, Roma 2004

Voci correlate

- Babilonia
- Civiltà babilonese

Babilonia

Coordinate: 32°32′11″N 44°25′15″E﻿ / ﻿32.536389°N 44.420833°E

Babilonia (detta anche Babele, Babel o Babil, in accadico: Bāb-ili(m), in
sumero: KÁ.DINGIR.RA, in arabo: بابل, in aramaico: Bābil) era una città
della Mesopotamia antica, situata sull'Eufrate, le cui rovine coincidono
oggi con la città di Al Hillah, nella Provincia di Babilonia in Iraq a
circa 80 km a sud di Baghdad. A partire dai primi anni del II millennio
a.C. questa città, fino ad allora di minore importanza, diventa la capitale
di un regno che gradualmente stava estendendo il suo dominio in tutta bassa
Mesopotamia e oltre. Nel VI secolo a.C. Babilonia raggiunse il suo apice,
durante il regno di Nabucodonosor II che estese l'impero fino a dominare
gran parte del Medio Oriente. In questo momento essa è la più grande città
del mondo estendendosi per circa 1000 ettari. Il suo prestigio si estendeva
oltre la Mesopotamia, soprattutto per via dei famosi monumenti che lì erano
stati edificati, come le sue alte mura, la sue ziqqurat (Etemenanki) che
potrebbero aver ispirato il mito della Torre di Babele e dei suoi
leggendari giardini pensili la cui posizione non è stata, tuttavia, mai
identificata.¹ ² ³

Babilonia occupa un posto speciale anche per via del mito che correlato al
suo lento declino e al successivo abbandono che si è avuto nei primi secoli
del primo millennio d.C. Questo mito è sostenuto da diversi scritti biblici
e in quelli degli autori greco-romani. Il suo sito, la cui posizione non
venne mai dimenticata, non è stato oggetto di scavi rilevanti fino
all'inizio del XX secolo, quando vennero riaffiorati i principali monumenti
sotto la direzione dell'archeologo tedesco Robert Koldewey. Da allora,
l'importante documentazione archeologica ed epigrafica scoperta in città,
integrate da informazioni provenienti da altri antichi siti legati alla
città, hanno fornito una rappresentazione molto accurata della Babilonia
antica, superando i racconti mitologici. Nonostante ciò, rimangono alcune
zone d'ombra su quello che è uno dei siti archeologici più importanti del
Vicino Oriente antico, mentre le prospettive per nuove ricerche sono
ridotte a causa della situazione politica in Iraq che si è venuta a creare
dalla fine del XX secolo.

Origine del nome

La più antica fonte i cui si trova il nome "Babilonia" è una tavoletta
risalente ad un periodo intorno al 2500 a.C. (primo periodo dinastico)
Questo testo parla di una città chiamata BA₇.BA₇ o BAR.KI.BAR, il cui
sovrano (ENSÍ) commemora la costruzione del tempio del dio AMAR.UTU che nei
periodi successivi verrà conosciuto sotto forma del nome sumero di Marduk,
divinità protettrice di Babilonia.

Il nome Babilonia deriva dal sumero "KA.DINGIR.RA", la cui traduzione in
accadico dà Bab-Ilani, che significa «la Porta degli Dei»⁴ . Anticamente la
città era anche conosciuta con il nome di Tintir, ossia "Bosco di vita"⁵ .
In epoca islamica la città era chiamata Bābil.

Storia

Convenzionalmente, si usa dividere la storia di Babilonia in tre fasi:

- paleo-babilonese, dal 2004 a.C. al 1595 a.C.;
- medio-babilonese, dal 1595 a.C. al 600 a.C. circa;
- neo-babilonese, dal 626 a.C. al 539 a.C.

In confronto agli altri principali insediamenti della civiltà babilonese,
come Kish, Uruk, Ur, Nippur e Ninive, Babilonia appare tardi nella storia
della Mesopotamia, rendendo notevole la sua rapida ascesa. Lo stato di
Babilonia fu fondato agli inizi del XIX secolo a.C. da Sumu-abum, re
vassallo di Isin⁶ e, nonostante che Babilonia non venga menzionata nella
documentazione risalente alla seconda metà del III millennio a.C., essa
crebbe rapidamente sotto la spinta di una dinastia di Amorrei che conseguì
diversi importanti successi militari durante il periodo noto come
"paleo-babilonese" (2004 - 1595 a.C.) in cui venne acquisita l'egemonia
sull'intera area, conquistando tutta la Mesopotamia e distruggendo la città
rivale di Mari sotto il regno di Hammurabi⁷ . Fino ad allora, come
dimostrano i ricchi archivi di Mari, nella regione si fronteggiarono vari
regni: Assur, Eshnunna, Mari, Aleppo, Alalakh, Qatna

Il periodo successivo, chiamato "medio-babilonese" (1595 - fine dell'XI
secolo a.C.), vide la città confermare la sua posizione come capitale della
Mesopotamia meridionale, soprattutto perché acquisì il ruolo di grande
centro religioso più che di un centro politico, sotto la dinastia cassita
di Isin II. Per Babilonia il primo millennio a.C. inizia con alcuni momenti
molto difficili, come le guerre provocate dai tentativi di dominazione dei
re assiri che, tuttavia, vennero sconfitti dai Re che fondarono il potente
impero "neo-babilonese" (626-539 a.C.). Dopo la loro caduta, diverse
dinastie straniere si stanziarono a Babilonia. Nel 539 a.C. la città venne
distrutta da Ciro II di Persia che la rinominò Etemenanki, che si traduce
"Casa delle fondamenta del cielo e della terra". Babilonia divenne
provincia persiana fino al 331 a.C. quando venne annessa all'impero di
Alessandro Magno dopo la sconfitta di Dario. Anche se non ricoprì più il
ruolo di capitale, per tutto l'ultimo secolo prima di Cristo, la città
vantò una notevole importanza, prima di essere abbandonata durante i primi
secoli della nostra era.

Babilonia sotto gli Amorriti

L'ascesa di Babilonia viene fatta coincidere con la nascita della prima
dinastia amorrita, intorno al 1894 a.C., grazie al re Sumu-abum (1894-1881
a.C.).⁸ Questo periodo è chiamato "paleo babilonese" o "antico babilonese".
Il suo successore al trono babilonese, Sumu-la-El (1880 - 1845 a.C.), fu
tuttavia il primo vero antenato della dinastia, poiché egli non aveva alcun
legame familiare con il suo predecessore, mentre i suoi successori furono
tutti suoi discendenti. I vari re che si susseguirono, gradualmente
espansero il regno, poi limitato alla città e i suoi dintorni, e sotto il
comando di Sin-muballit (1812 - 1793 a.C.), Babilonia divenne una potenza
in grado di competere con gli altri grandi regni amorrei vicini: Larsa,
Eshnunna, Isin e Uruk. Suo figlio Hammurabi (1793 - 1750 a.C.) svolse
intelligentemente il suo ruolo in una prospettiva internazionale del suo
tempo e, sotto il suo regno, la prima dinastia babilonese divenne per la
prima volta dominante. Dopo una prima parte della vita senza aver
conseguito particolari successi, Hammurabi riuscì in seguito a conquistare
i regni a lui confinanti: Larsa, Eshnunna e Mari. Babilonia divenne così la
più grande potenza politica della Mesopotamia.⁹ Il figlio e successore
Samsu-iluna (1749 - 1712 a.C.) riuscì a mantenere ancora per qualche tempo
la supremazia, ma dovette affrontare diverse rivolte che indebolirono il
suo regno. I seguenti re videro il loro paese disgregarsi a causa di
ribellioni e attacchi da parte delle nazioni nemiche, in primo luogo i
Cassiti ma anche gli Hurriti, il tutto in un clima di crisi agraria.
Samsu-ditana (1625 - 1595 a.C.), il cui regno ora era costituito solo dalle
terre nelle immediate vicinanze di Babilonia, venne pesantemente sconfitto
e ucciso. Secondo i racconti della tradizione babilonese, il colpo fatale
gli fu inferto dal re ittita Muršili I, nel 1595 a.C., durante
un'incursione su Babilonia. La città fu saccheggiata e la dinastia amorrea
scomparse.¹⁰ ¹¹

Poco si sa a proposito dell'aspetto di Babilonia al tempo della sua prima
dinastia,¹² ma si presuppone con buona certezza che fosse un periodo di
grande prosperità. Ciò si può dedurre da diversi fattori: prima di tutto la
presenza di una potente dinastia, ma anche per via della felice posizione
geografica, caratterizzata da un terreno fertile lungo un braccio
dell'Eufrate e del tigri che costituivano una importante via di
comunicazione tra la Siria, la Mesopotamia, l'altopiano iranico e
l'apertura mesopotamica meridionale sul Golfo Persico. La città fu un
crocevia su fondamentali rotte commerciali.¹³ Gli scavi archeologici ai
livelli dell'epoca paleo-babilonese, non possono essere d'aiuto a
ricostruire la struttura cittadina, in quanto gli edifici residenziali sono
stati generalmente coperti dalla falda e dunque danneggiati
irrimediabilmente.¹⁴ ¹⁵ Tuttavia, si ritene che la città fosse organizzata
già intorno al suo quartiere religioso (il futuro Eridu) che si trovava
sulla riva sinistra dell'Eufrate, ma l'estensione esatta della città rimane
ancora da determinare. In ogni caso sembra che, durante questo periodo, la
città si estendesse sulla riva destra del fiume (il futuro quartiere
Kumar), dove sono stati rinvenuti diversi templi.¹⁶ Le migliori fonti di
informazioni sugli edifici della città sono le iscrizioni rinvenute sugli
stessi e che contengono i nomi degli antichi re babilonesi che commemorano
la loro edificazione.¹⁷ Il primo re della dinastia, Sumu-la-El, fece
costruire un nuovo muro perimetrale per la città e il palazzo reale che i
suoi successori occuparono dopo di lui, prima che Ammi-ditana ne facesse
costruire un altro. La vita quotidiana nel palazzo reale di Babilonia si
conosce grazie ad un paio di tavolette risalenti al tempo di Hammurabi e
dalla corrispondenza diplomatica del re di Mari.¹⁸ Gli antichi re
babilonesi si impegnarono regolarmente nel realizzare progetti nella loro
capitale, che riguardarono in primo luogo le sue mura, le porte e
soprattutto i suoi numerosi templi. Si ha notizia anche di sontuose offerte
per gratificare alcune divinità della città. Esagila, il tempio del grande
dio Marduk, fu oggetto di molte attenzioni da parte dei regnanti. La sua
ziggurat non viene menzionata nei documenti scoperti, ma le indagini
archeologiche sembrano datarla a questo periodo. I testi di Merkes indicano
che l'area dove essa si trovava venne chiamata "nuova città meridionale" e
venne abitata da una particolare classe di sacerdotesse nel tempo
paleo-babilonesi, chiamate nadītum.¹⁹ .

Il periodo cassita

Dopo la presa di Babilonia da parte degli Ittiti, la situazione politica in
cui versò la città appare particolarmente oscura. In circostanze poco
chiare, la regione cadde sotto il controllo di una dinastia cassita. Un
testo del VII secolo a.C., ritrovato a Ninive in Assiria che si presenta
come una copia di una iscrizione del re cassita Agum II, riporta
l'esistenza a Babilonia di statue dedicate al culto di Marduk e Ṣarpanītum
e il restauro di Esagil. Nulla si sa circa l'autenticità del testo, tanto
più che tale re Agum risulta menzionato solo in testi posteriori al suo
regno.²⁰ Allo stato delle attuali conoscenze, la dominazione cassita sulla
città, viene accertata solo ai primi anni del XV secolo a.C., sotto
Burna-Buriyåš I e, soprattutto, i suoi successori Ulam-Buriaš e Agum III.²¹
I re di questa dinastia, che si presentarono come monarchi "Karduniaš"
(regione corrispondente a Babilonia) più frequentemente di "re di
Babilonia," raramente appaiono in connessione con la città dove la loro
presenza non venne menzionata. Sotto il re Kurigalzu I, il ruolo politico
centrale di Babilonia è oggetto di discussioni: infatti, ua nuova capitale
venne fondata a Dur-Kurigalzu ("forte Kurigalzu", dal nome del suo
fondatore), più a nord nella zona dove l'Eufrate e Tigri sono vicini, dove
in seguito vennero stabilite capitali di regni mesopotamici (Seleucia al
Tigri, Ctesifonte e Baghdad).²² .

Nonostante tutto ciò, Babilonia rimase una città molto importante e
prestigiosa, soprattutto perché il suo ruolo di centro religioso fu in
crescita, come dimostra il fatto che Esagil ricevette molti terreni in
donazione e Marduk si affermò gradualmente come un sovrano divino.²³
Inoltre, si può notare che le sconfitte più significative subite dai re
cassiti videro la presa di Babilonia da parte dei loro nemici, a sostegno
della sua grande importanza. Intorno al 1235 a.C. la città fu saccheggiata
dal re Tukulti-Ninurta I degli assiri. I conflitti tra Babilonia e gli
assiri continuarono fino l'intervento di un terzo contendente, quello del
re di Elam, Shutruk-Nakhunte I, e di suo figlio Kutir-Nahhunte III che
saccheggiarono la città dei suoi tesori e della statua del suo dio, nel
1158 a.C. e nel 1155 a.C.²⁴ .

L'aspetto della città di Babilonia durante il periodo cassita è ancora meno
conosciuto rispetto a quello paleo-baiblonese, in quanto vi è l'assenza di
iscrizioni riguardanti la commemorazione dell'edificazione di edifici e
perché gli scavi archeologici non possono essere d'aiuto per le stesse
ragioni del periodo precedente.²⁵ .

La seconda dinastia degli Isin e il periodo dell'indebolimento di Babilonia

Gli Elamiti vennero respinti da Babilonia da una nuova dinastia originaria
dagli Isin che riuscì a conquistare la città. Il loro re più grande,
Nabucodonosor I (1126-1105 a.C.), sconfisse gli Elamiti nel proprio paese e
portò trionfalmente la statua di Marduk a Babilonia, un evento descritto in
un lungo testo relativo ad un atto di donazione.²⁶ Questo fatto fu
particolarmente importante per la storia religiosa della città, poiché si
può far coincidere questo periodo in cui venne riconosciuto a Marduk il
primato sugli altri dei mesopotamici, con la stesura del poema epico della
creazione (Enûma Eliš) che narra come egli divenne re dei re.²⁷ Quest'opera
racconta come Babilonia fosse una città costruita dagli dei e situata nel
centro del mondo, a contatto con il Cielo e la Terra (un concetto
materializzato dalla sua ziggurat, il cui nome significa "Casa di
collegamento tra il Cielo e la Terra").

In breve tempo Babilonia ritornò a rivestire il ruolo di centro politico.
Intorno al 1050 a.C. la città subì incursioni di vari popoli nomadi, tra
cui i Siri. La fine del regno di Nabu-Shum-Libur (1032 a.C. - 1025 a.C.)
segnò per Babilonia l'inizio di un periodo caotico caratterizzato da
frequenti cambiamenti dinastici. Sembra che tutte le principali città di
questa regione andarono incontro a diversi periodi di violenza e Babilonia
senza dubbio non fu un'eccezione.²⁸

Babilonia di fronte al dominio assiro

A partire dal IX secolo a.C., la situazione iniziò a riprendersi e i re
babilonesi lottarono per riaffermare il proprio dominio sulla regione,
nonostante un sostanziale perdurare dell'instabilità politica.²⁹ A questi
problemi si aggiunsero nuove guerre contro contro l'Assiria, la quale
vantava una posizione di maggior forza grazie ad una situazione interna più
stabile. La situazione precipitò sotto il regno del re assiro Tiglatpileser
III, che dopo anni di battaglie conquistò Babilonia nel 728 a.C.

Tuttavia, la dominazione assira non fu continua e il nuove re Sargon II
(che restaurò i templi e le mura cittadine) si trovò di fronte ad un duro
avversario, Marduk-apla-iddina II, che riuscì ad ottenere il controllo
della città per due volte. Sennacherib, successore di Sargon II, fu a sua
volta causa di nuove rivolte a Babilonia quando mise uno dei suoi figli sul
trono della città.³⁰

Quest'ultimo durò poco tempo quando, in seguito ad una rivolta, i ribelli
lo catturarono e lo consegnarono ai loro alleati Elamiti che lo
giustiziarono. La risposta di Sennacherib fu terribile e la sua vendetta si
caratterizzò da un grande odio contro Babilonia: massacrò, infatti, gran
parte della sua popolazione e distrusse molti edifici della città deviando
le acque del fiume su di essi. La reale portata di tali distruzione rimane
comunque un aspetto controverso; con ogni probabilità la città non venne
completamente distrutta come invece sostenne il re assiro. Il figlio e
successore Esarhaddon scelse la via della pacificazione e iniziò a
ricostruire la città.³¹

Nel 652 a.C. a Esarhaddon succedettero i suoi due figli: Assurbanipal regnò
sull'Assiria, mentre Shamash-Shum-ukin venne messo sul trono di
Babilonia.³⁰ Quest'ultimo, venne sconfitto dopo una dura guerra di quattro
anni che si concluse con la sua morte durante l'assedio del 648 a.C. della
sua città, quando venne bruciato nel fuoco appiccato al suo palazzo; questa
storia dette vita al mito greco di Sardanapalo. Dopo una prima fase di
repressione, Assurbanipal si dimostrò meno brutale di suo nonno e ricostruì
la città, a capo della quale egli ponse un sovrano fantoccio, Kandalanu.
Alla fine, i re assiri si legarono profondamente alla storia di Babilonia
e, probabilmente, influirono sul suo paesaggio urbano.³²

L'impero neo-babilonese e il culmine di Babilonia

Questa serie di rivolte probabilmente indebolì l'Assiria, mentre a
Babilonia lo spirito della resistenza divenne sempre più forte, più attiva
e più unita. Alla morte di Assurbanipal, avvenuta nel 627 a.C., i suoi
successori furono impegnati in una lite per la successione, che risultò
fatale per il loro regno. Nabopolassar, probabilmente governatore dei paesi
sul mare, si avvanttaggiò di questi scontri per prendere il potere a
Babilonia nel 625 a.C., prima di estendere gradualmente il conflitto verso
il nord.³³ Dopo anni di conflitto, finalmente riuscì a sconfiggere l'impero
Assiro anche grazie all'aiuto del re dei Medi, Ciassare, tra 614 a.C. e il
610 a.C. Suo figlio Nabucodonosor II (605 a.C. 562 a.C.) gli successe e con
egli Babilonia raggiunse il suo apice. Questo periodo viene solitamente
classificato come "periodo dell'impero neo-babilonese", che si estendeva
attraverso gran parte dei confini del Medio Oriente verso l'Egitto
all'anatolica Toro e intorno alla Persia. I successori di Nabucodonosor II
riuscirono a mantenere in qualche modo il loro regno, ma non ebbero la
forza dei fondatori della dinastia. L'ultimo re di Babilonia, Nabonedo (556
a.C. - 539 a.C.), fu un personaggio enigmatico che iniziò una nuova classe
dirigente per il suo regno, abbandonando il culto di Marduk a beneficio
della sua divinità preferita, dio della luna Sin.³⁴

I regni di Nabopolossar e di Nabucodonosor II corrispondono ad un periodo
di profonde trasformazioni della città, disposti dal primo e completati dal
secondo, di cui si ha conoscenza grazie alle molte registrazioni.³⁵ Si
trattano di opere che contribuiranno all'immagine leggendaria, tramandata
da scrittori stranieri come Erodoto, Ctesia o gli autori della Bibbia
ebraica, di una città circondata da imponenti mura e dominata da notevoli
monumenti: palazzi reali, templi, ziggurat, strade principali, tra cui la
"via delle processioni" che partiva dalla porta di Ishtar. La vita
economica e sociale della città si riscontra anche nei testi economici,
amministrativi e accademici del periodo.³⁶

Babilonia sotto la dominazione straniera

Nel 539 a.C., il re persiano Ciro II attaccò Babilonia e in poco tempo la
conquistò annettendola al suo impero facendogli perdere la sua
indipendenza.³⁷ Il nuovo sovrano espresse la volontà di preservare la città
e guadagnò il favore dei sacerdoti locali grazie ad un decreto a loro
favorevole che è arrivato fino ai nostri giorni inciso su un cilindro di
argilla. La caduta del regno di Babilonia e la fine dell'indipendenza
politica non significò comunque il declino delle metropoli mesopotamiche,
nonostante che esse andarono incontro a numerose sconfitte nel tentativo di
ribellarsi ai re persiani Dario I (521 a.C.) e al suo figlio Serse I.³⁸
Babilonia rimase, pertanto, un'importante città dell'impero, anche se non
la capitale, e l'intera Babilonia un crocevia strategico in cui la nobiltà
persiana possedeva vaste aree. Nel 331 a.C. Babilonia accolse il re
macedone Alessandro Magno, dopo la vittoria di Gaugamelae. Alessandro si
occupò di far eseguire numerosi restauri e vi si trasferì pochi mesi dopo
la sua spedizione in India, prima di morire nel giugno 323.³⁹ È a Babilonia
che si dovrà redigere la prima divisione dell'impero tra i suoi generali.⁴⁰
Il nuovo sovrano, Seleuco I, non conferì a Babilonia lo status di capitale,
dal momento che fece edificare per questo scopo Seleucia al Tigri a circa
sessanta chilometri a nord-est;⁴¹ tuttavia Babilonia rimase molto
importante, come testimonia ad esempio il fatto che suo figlio Antioco I vi
rimase parecchi anni prima di prendere il potere. Più tardi il centro di
gravità dell'impero persiano si spostò verso ovest e Antiochia divenne la
capitale principale dei loro successori, i quali gradualmente persero il
controllo di Babilonia in seguito all'avanzata dei Parti, che la
conquistarono definitivamente con Mitridate II (123 a.C - 88 a.C.).⁴²

Durante la seconda metà del primo millenno a.C., Babilonia rimase una città
importante nella gestione degli imperi governati dalle dinastie straniere.
Sotto gli Achemenidi, il governatore (chiamato nei testi cuneiformi
babilonesi con il titolo pahāt e non quello di satrapo) gestiva una vasta
provincia che copriva tutto l'antico impero Babilonese.⁴³ Sotto i
Seleucidi, la città dovette soccombere a Seleucia come città principale del
potere politico diventando un capoluogo secondario di provincia. Al tempo
del regno di Antioco IV (circa 170 a.C.), Babilonia divenne una città greca
con la sua comunità di cittadini (la politai greca, riportata con il
termine puliṭē o puliṭānu nei testi babilonesi) guidata da un epistates.⁴⁴
La comunità Babilonese indigena, che rimase probabilmente dominante in
numero, formava la terza entità politica di questa società complessa
governata da un'Assemblea (kiništu) mentre l'autorità più alta era il
šatammu. Sembra che anche sotto i Parti fossero state mantenute le stesse
autorità, i quali non alterarono la struttura politica e sociale della
città.⁴⁵

La fine di Babilonia antica

Il periodo della dominazione dei parti vide il declino Babilonia e il suo
progressivo spopolamento in favore di più grandi centri di potere situati
più a nord sul Tigri (Seleucia, Ctesifonte e, molto più tardi, Baghdad).
Tuttavia i suoi principali monumenti furono ancora utilizzati: nel I secolo
d.C., Plinio il Vecchio scriveva che il tempio continuava ad essere attivo,
anche se la città era in rovina.⁴⁶ Un'iscrizione greca, databile all'inizio
del II secolo d.C., indica che il teatro veniva restaurato ancora una
volta.⁴⁷ Il periodo in cui la regione fu sotto il dominio dei Sassanidi è
quello in cui generalmente si considera la definitiva scomparsa dell'antica
cultura mesopotamica.⁴⁸ Durante il periodo islamico, la posizione Babilonia
non era conosciuta, ma Bābil era un piccolo villaggio descritto dal
geografo Ibn Hawqal del decimo secolo. Gli scrittori dei secoli successivi
parlano solo delle rovine e il fatto che esse vennero spogliate dei loro
mattoni più solidi per essere utilizzati nella costruzione di edifici
residenziali.⁴⁹ L'antica città finì completamente nella leggenda

Babilonia al suo apice

Eccetto per un paio di edifici di epoca paleo-babilonese, le più antiche
rovine di Babilonia non sono state ancora portate alla luce e gli scritti
giunti fino a noi non permettono di ricavare informazioni sufficienti per
conoscere quale fosse l'aspetto della città in quei tempi. Pertanto le
uniche ricostruzioni su come apparisse la città si rifersicono al periodo
neo-babilonese (624 a.C. - 539 a.C.) e al periodo achemenide (539 a.C. -
331 aC.), di cui si possono trovare testimonianze negli scavi archeologici
che hanno permesso di conoscere i principali monumenti ufficiali (palazzi e
templi), una zona residenziale, le mura e le porte, fornendo una panormaica
di massima della città.⁵⁰ Il confronto dei reperti con le fonti testuali in
caratteri cuneiformi, che descrivono la posizione dei suoi grandi templi,
ma anche i luoghi di culto più piccoli e di tutti i luoghi più importanti,
ha permesso di avere una visione più chiara e complessiva di Babilonia.⁵¹ A
questi testi si è affiancato lo studio degli autori greci (soprattutto
Erodoto e Ctesia) che ha permesso di di ricavare ulteriori informazioni
utili per scoprire quale fose l'assetto politico, sociale ed economico
della città.

Una antica "megalopoli"

Al suo apice, si stima che la città di Babilonia si estendesse su circa
1000 ettari, mentre le stime sul numero di abitanti che vi si risiedessero
appaio alquanto difficili.⁵² L'ipotesi di una popolazione di 100.000
abitanti per la sola città dell'entroterra è stata avanzata seppur senza
che vi siano basi solide.⁵³ In ogni caso, tra il periodo neo-babilonese e
quello achemenide, fu certamente una città molto popolosa tanto da poter
essere definita una "megalopoli" dell'antichità.⁵⁴ Traboccante di attività,
catturò l'attenzione e l'immaginazione di osservatori esterni. Lo spazio
urbano di Babilonia fu molto diseguale e i quartieri centrali noti sono
stati in gran parte portati alla luce. Diversi aspetti della sua
progettazione sono stati identificati dagli scavi che completano le fonti
epigrafiche: le mura, i corsi d'acqua e alcune aree residenziali.

La Città antica

La città era famosa nell'antichità soprattutto per la ziqqurat, per la
strada processionale che si apriva con la porta chiamata in porta di Ishtar
(oggi ricostruita nel Pergamon Museum di Berlino), i suoi templi e per i
Giardini Pensili, una delle sette meraviglie del mondo.

Babilonia era, nell'antichità, un grande centro di astronomia e di
astrologia. Benché espertissimi nell'osservazione del cielo, non sembra
però che i Babilonesi avessero notato la precessione degli equinozi. Nelle
innumerevoli tavole di argilla, sia sumeriche che babilonesi, scoperte in
Iraq, si trova la soluzione di vari problemi matematici, fra cui quella di
equazioni di secondo grado.

Babilonia fu una delle città più popolose del mondo antico e fu la prima
metropoli nella storia umana ad avere 200.000 abitanti⁵⁵ . Nel tempo del
suo massimo splendore, il numero totale dei suoi abitanti non è conosciuto,
ma sotto il regno di Dario tuttavia, quando Babilonia conquistata da
Alessandro Magno era stata ridotta ad una delle tante città dell'impero
persiano, gli abitanti erano ben 370.000, senza contare gli schiavi che
porterebbero probabilmente tale numero a duplicarsi o perfino a
triplicarsi⁵⁶ .

Un maestoso palazzo cinto da poderose mura era la sede del reggente della
città che in epoca persiana divenne il satrapo della regione.

Il mito della fondazione di Babilonia

A quei tempi si credeva nei miti, e poiché nell'universo regnava il Caos,
la dea Tiāmat e il dio Marduk si scontrarono. Marduk voleva mettere ordine
nell'universo e combatté fino a quando non uccise Tiāmat. Poi Marduk prese
il corpo della sua nemica Tiāmat e lo divise in due parti: con metà formò
il firmamento celeste, con l'altra metà formò le fondamenta della terra.
Poi Marduk assegnò a tutti gli altri dei i loro posti e creò il Sole, la
Luna, le stelle. Ma gli dei gridarono: -" Signore Marduk tu hai affidato un
compito a ciascuno di noi ma non hai dato a nessuno l'incarico di servirci
e di sostenerci mentre noi lo eseguiremo. Rispose Marduk: - Prenderò sangue
di Kingu e fango e ne formerò un piccolo fantoccio. Il suo nome sarà Uomo.
Uomo servirà gli dei.
Allora gli dei soddisfatti gridarono: - Signore Marduk, noi vorremmo
mostrarti la nostra gratitudine costruendoti un santuario sulla terra. Per
due anni interi lavorarono ed al terzo anno la città di Babilonia fu
innalzata e, sopra a tutti, si ergeva il santuario di Mardu

babilonia aveva oltre cinquanta templi che dimostrano la religiosità
dell'antica Babilonia.Nel suo libro Babylonian and Assyrian Religion ⁵⁷
bove babilonia viene detta "Babilonia era la città in cui Marduk deteneva
il primato sugli altri dèi". Al tempo di Nabucodonosor II, secondo Hooke a
Babilonia c'erano non meno di 58 templi appartenenti a dèi

A dimostrare quanto radicata, importante e vasta fosse la religione a
Babilonia, un'antica iscrizione cuneiforme stilava questo rapporto:
"Esistono in complesso a Babilonia 53 templi dei grandi dèi, 55 cappelle di
Marduk, 300 cappelle per quelle divinità della Terra, 600 per le divinità
del Cielo, 180 altari per la dea Ishtar, 180 per gli dèi Nergal e Adad e 12
per gli dei restanti"⁵⁸ .

Babilonia nella Bibbia

Babilonia, dopo Gerusalemme, è la città più citata nella Bibbia in
particolar modo nell'Antico Testamento dove la si vede contrapposta al
popolo di Dio, Israele.

Secondo la Bibbia⁵⁹ fu Nimrod (discendente di Cus, figlio di uno dei tre
figli di Noè) il fondatore di Babilonia che sin dall'inizio, fu un
oppositore di Dio. Secondo il racconto biblico l'ampliamento della città si
interruppe per l'impossibilità degli addetti ai lavori di comunicare; fu il
tempo della Torre di Babele.⁶⁰ Seguirono altre generazioni che costruirono
una grande città e fu Hammurabi che dette un contributo importante
ampliandola fino a farla divenire capitale dell'Impero babilonese.

Dopo glorie e declini del primo impero fu Nabopolassar a rifondare un nuovo
impero verso il 645 a.C. e fu il figlio Nabucodonosor II a portare al
massimo splendore la città-impero.⁶¹ Un grande impero fino ad ottobre del
539 a.C. quando Ciro il Grande distrusse la città. Secondo il racconto
biblico la città apparentemente indistruttibile ed imprendibile, fu
conquistata e distrutta in una sola notte avverando la profezia di Geremia,
di decenni prima, sulla sua distruzione.⁶² Anche il profeta Isaia⁶³
predisse la distruzione della città circa due secoli prima del suo
effettivo verificarsi nel 539 a.C. Da quella data incominciò il declino
dell'impero babilonese. Negli anni che seguirono si ribellò per due volte a
Dario I quindi a Serse I.

Verso il IV a.C. sembra che Babilonia abbia cessato di esistere.⁶⁴ Secondo
uno studioso, le attuali rovine fanno tornare chiare in mente le profezie
di Isaia e Geremia che ne avevano predetto la completa desolazione.⁶⁵

Nel Nuovo Testamento e precisamente nel libro di Apocalisse o Rivelazione
la città viene utilizzata come metafora del male, destinata
all'annientamento eterno, in contrapposizione alla Gerusalemme celeste.⁶⁶
⁶⁷ La metafora viene, però, attualizzata con riferimenti che inducono ad
identificarla con la Roma di allora. Anche nella prima epistola di
Pietro,⁶⁸ l'apostolo sembra riferirsi a Roma col nome di Babilonia.⁶⁹

Nabucodonosor, Nabonedo, Baldassare furono solo alcuni dei regnanti
babilonesi che ebbero a che fare con il popolo di Israele, e con i loro re,
come Ezechia solo per citarne uno. L'inimicizia viscerale fra le due
nazioni è ben documentata in molti dei libri biblici come Genesi, Re,
Cronache, Isaia, Daniele e Geremia, dimostrando come Dio permise che
Babilonia avesse il sopravvento sul popolo di Israele e come fu impiegata
nel ruolo di esecutrice materiale dei suoi giudizi verso Israele stessa.

Babilonia nell'arte

Le espressioni artistiche babilonesi seguirono le tendenze dei popoli
semitici o indo-europei che, in alternanza, occuparono la zona nel corso
dei secoli. La presenza dei popoli semiti è rintracciabile per una maggiore
eleganza e fantasia rispetto allo stile più grave dell'arte sumera, allo
stesso modo in cui il periodo neo-babilonese sostituirà il gusto
dell'eleganza raffinata a quello assiro impregnato di crudele fastosità.⁷⁰

Per quanto riguarda l'arte antico-babilonese, purtroppo questa è poco
visibile a causa delle acque sotterranee che rendono difficili gli scavi
nello strato specifico, quindi è documentata grazie a qualche scultura
recuperata e agli elementi architettonici-scultorei-pittorici presenti
nella città di Mari sull'Eufrate, in stile babilonese dell'epoca.
Nell'architettura la tecnica usata è ancora quella mesopotamica dei mattoni
crudi, con la cottura solo per la pavimentazione e le fondamenta. La
struttura del tempio è quella priva di un basamento artificiale, quindi
bassa in altezza, mentre il modello del palazzo segue lo schema del tempio
che presenta un numero grande di sale attorno ad un nucleo centrale
costituito da due cortili.
Le sculture babilonesi mostrano variazioni nello stile, tendendo dai gusti
tardo-sumeri a manifestazioni plastiche più rotonde, piene e realistiche.

Dopo la fase intermedia, nella quale l'arte babilonese subisce una battuta
di arresto sotto il dominio dei Cassiti (1600-1200 a.C.), e subisce per
qualche secolo l'arte assira, bisognerà attendere il periodo neo-babilonese
per assistere ad una rifioritura del movimento artistico.

Nel periodo neo-babilonese, dopo l'esaltazione dell'espressività racchiusa
nel palazzo, si amplifica il gusto del tempio, che diviene il luogo
centrale anche per l'arte assumendo forme sempre più imponenti (ziggurat).
Nei palazzi diventa dominante il gusto delle torri di forma quadrata, della
enorme sala del trono e la raffinatezza dei Giardini pensili di Babilonia.
Una delle caratteristiche più peculiari dell'arte di questo periodo restano
comunque i mattoni smaltati raffiguranti immagini simboliche di animali
fantastici, che ricoprono le porte come le mura.⁷⁰ È da ricordare, infatti,
che le mura di Babilonia sono state a lungo presenti nell'elenco delle
meraviglie dell'antichità e anzi, esse dovevano figurare nella lista più
antica che di esse fu formulata.

Archeologia

Il sito della antica Babilonia (a circa 80 km a sud di Baghdad) in Iraq, è
costituito oggi solo da scarne rovine. L'archeologia di Babilonia ha
permesso comunque la ricostruzione di alcune importanti opere, oggi
visibili in alcuni musei specializzati sulla storia della città come ad
esempio la Porta di Ishtar nel Pergamon Museum di Berlino. Gli scavi
compiuti nel 1936 permisero la ricostruzione sia della porta di Ishtar che
della strada processionale utilizzando pezzi che provenivano non solo dalla
sola città di Babilonia, ma anche da Uruk, Assur, Zincirli, Tell Halaf e
Toprakkale. Il World Monuments Fund⁷¹ insieme alla Commissione per i Beni
Culturali della provincia di Babilonia ha sviluppato un recente progetto
per impedire ulteriori deterioramenti degli scavi con il proposito inoltre
di ulteriori scavi. Saddam Hussein aveva fatto costruire uno dei suoi
palazzi su una collina della stessa città di Babilonia⁷² . Il sito
archeologico oggi è comunque compromesso a causa della seconda guerra del
Golfo⁷³ .

Note

[1] Corso di geografia storica: antica, del medio evo e moderna, di
  Francesco Costantino Marmocchi, volume I pag. 237
[2] Babilonia. All'origine del Mito, di Paolo Burlasco Cortina, 2011
[3] Recensione di Babilonia. All'origine del mito
[4] la parola Bab ha origine incerta - Ilani è il genitivo plurale del
  sostantivo ilum
[5] Federico A. Arborio Mella, Dai Sumeri a Babele, Mursia, Milano
  1978-1986, p. 122
[6] Federico A. Arborio Mella, op.cit.
[7] Jean-Claude Margueron, Mari, capitale sur l'Euphrate, su Le Monde de
  Clio.
[8] Dominique Charpin, « Paléo-babyloniens (rois) » Joannès, 2001, p.
  622-623.
[9] Dominique Charpin, Hammu-rabi de Babylone, Paris, 2003 ; (EN) M. Van de
  Mieroop, King Hammurabi of Babylon: A Biography, Malden, 2004
[10] Proclama di Telepinu §§9-10, i 29-31: "Poi andò contro Babilonia e
  distrusse Babilonia sbaragliando i Hurriti e portando a Hattuša i
  prigionieri ed i beni di Babilonia."
[11] Cronache di Babilonia, 20 riga 11: "Al tempo di Samsuditana gli Ittiti
  marciarono contro Akkad"
[12] George, 1992, p. 15-20.
[13] Margueron, 2000, p. 463-465.
[14] O. Pedersen, « Archives et bibliothèques à l'époque paléo et
  médio-babylonienne », Babylone, 2008, p. 102. (DE) H. Klengel,
  Altbabylonische Texte aus Babylon, Berlino, 1983.
[15] E. Klengel-Brandt, « La culture matérielle à l'époque
  paléo-babylonienne », Babylone, 2008, p. 58.
[16] J.-C. Margueron, « Aux origines du plan de Babylone », dans C.
  Breniquet et C. Kepinski (dir.), Études mésopotamiennes, Recueil de
  textes offerts à Jean-Louis Huot, Pargi, 2001, p. 335.
[17] B. André-Salvini, « Inventaire des sources », Babylone, 2008, p.
  39-47.
[18] Dominique Charpin, « Hammu-rabi de Babylone et Mari: nouvelles
  sources, nouvelles perspectives », dans J. Renger (dir.), Babylon: Focus
  mesopotamischer Geschichte, Wiege früher Gelehrsamkeit, Mythos in der
  Moderne, Sarrebruck, 1999, p. 111-130
[19] Dominique Charpin, « Un quartier de Babylone et ses habitants », su
  Bibliotheca Orientalis 42, 1985, p. 265-278.
[20] (EN) M. Astour, « The name of the ninth Kassite ruler », in Journal of
  the American Oriental Sociey 106, 1986, p. 329. Per le discussioni su
  questo aspetto: (EN) H. Gasche, « Babylon's Collapse and Revival », dans
  H. Gasche, J. A. Armstrong et S. W. Cole (dir.), Dating the Fall of
  Babylon, A Reappraisal of Second-Millennium Chronology, Gand et Chicago,
  1998, p. 83-88 ; J. Freu et M. Mazoyer, Des origines à la fin de l'ancien
  royaume hittite, Les Hittites et leur histoire 1, Paris, 2007, p. 111-117
  ; J. Tavernier, « Les Hittites dans les sources mésopotamiennes », dans
  I. Klock-Fontanille, S. Biettlot et K. Meshoub (dir.), Identité et
  altérité culturelles : le cas des Hittites dans le Proche-Orient ancien,
  Bruxelles, 2010, p. 171-192.
[21] B. Lion, « Cassites (rois) », Joannès, 2001, p. 164.
[22] M. Sauvage, « Dûr-Kurigalzu », Joannès, 2001, p. 248.
[23] (EN) T. Oshima, « The Babylonian god Marduk », Leick, 2007, p. 349.
[24] F. Vallat, « Šilhak-Inšušinak », Joannès, 2001, p. 819.
[25] E. Klengel-Brandt, « La culture matérielle à l'époque kassite »,
  Babylone, 2008, p. 110.
[26] F. Joannès, « Nabuchodonosor I », Joannès, 2001, p. 554.
[27] (EN) W. G. Lambert, « The Reign Nebuchadnezzar I: A Turning Point in
  the History of Ancient Mesopotamian Religion », W. S. McCullough, The
  Seed of Wisdom, Toronto, 1964, p. 3-13. (EN) T. Oshima, « The Babylonian
  god Marduk », Leick, 2007, p. 349-353. (EN) D. Katz, « Reconstructing
  Babylon: Recycling Mythological Traditions Toward a New Theology »,
  Babylon, 2011, p. 123-134.
[28] F. Joannès, « Babyloniens post-cassites (rois) », dans Joannès, 2001,
  p. 117-118.
[29] F. Joannès, « Babyloniens post-cassites (rois) », Joannès, 2001, p.
  118-119.
[30] F. Joannès, La Mésopotamie au I millénaire avant J.-C., Parigi, 2000,
  p. 86-87
[31] S. Lackenbacher, Le palais sans rival, Le récit de construction en
  Assyrie, Parigi, 1990, p. 63-67
[32] (DE) P. A. Miglus, « Das neue Babylon der Sargoniden », dans J. Renger
  (dir.), Babylon: Focus mesopotamischer Geschichte, Wiege früher
  Gelehrsamkeit, Mythos in der Moderne, Sarrebruck, 1999, p. 281-296
[33] F. Joannès, « Néo-babyloniens (rois) », Joannès (dir.), 2001, p.
  568-569.
[34] Lawrence Boadt "Reading the Old Testament - an introduction" (second
  edition, 2012), chapter 20, the Exile near its end p.363.
[35] (EN) D. J. Wiseman, Nebuchadrezzar and Babylon, Londres, 1985.
  Babylone, 2008, p. 234-236.
[36] O. Pedersen, « Archives et bibliothèques à l'époque néo-babylonienne
  », in Babylone, 2008, p. 177-179.
[37] F. Joannès, « Achéménides (rois) », in Joannès (dir.), 2001, p. 1-4.
  A. Invernizzi, « Babylone sous domination perse », in Babylone, 2008, p.
  239-241.
[38] (EN) R. J. Van der Spek, « The Size and Significance of the Babylonian
  Temples under the Successors », in P. Briant et F. Joannès (dir.), La
  Transition entre l'empire achéménide et les royaumes hellénistiques,
  Persika 9, Paris, 2005, p. 266-275
[39] F. Joannès, « Alexandre le Grand »,in Joannès (dir.), 2001, p. 33-35.
  A. Invernizzi, « Les dominations grecque et parthe », in Babylone, 2008,
  p. 251. J. Teixidor, « La Babylonie au tournant de notre ère », in
  Babylone, 2008, p. 378.
[40] F. Joannès, « Hellénistiques (rois) », in Joannès (dir.), 2001, p.
  377-379.
[41] L. Capdetrey, Le pouvoir séleucide. Territoire, administration,
  finances d'un royaume hellénistique (312-129 av. J.-C.), Rennes, 2007, p.
  52-57
[42] F. Joannès, « Parthes (rois) », in Joannès (dir.), 2001, p. 634-636.
[43] P. Briant, Histoire de l'Empire perse, de Cyrus à Alexandre, Paris,
  1996, p. 500-503
[44] A. Invernizzi, « Les dominations grecque et parthe », in Babylone,
  2008, p. 252-253 ; (EN) R. J. Van der Spek, « The theatre of Babylon in
  cuneiform », in W. H. van Soldt (dir.), Veenhof Anniversary Volume.
  Studies presented to Klaas R. Veenhof on the occasion of his sixty-fifth
  birthday, Leyde, 2001, p.445-456 ; (EN) D. T. Potts, « The politai and
  the bīt tāmartu: The Seleucid and Parthian Theatres of the Greek Citizens
  of Babylon », in Babylon, 2011, p. 239-251.
[45] {en}} D. Kennedy, Late Babylonian Economic Texts, Londres, 1968 ; (EN)
  T. Boyt, Late Achaemenid and Hellenistic Babylon, Louvain, 2004 ; (EN) M.
  J. H. Lissen, The Cults of Uruk and Babylon, The Temple Rituals Texts as
  Evidence for Hellenistic Cult Practices, Leyde, 2004
[46] Plino il Vecchio, Naturalis historia, VI, 30
[47] J. Teixidor, « La Babylonie au tournant de notre ère », in Babylone,
  2008, p. 380.
[48] (EN) M. J. Geller, « The Last Wedge », in Zeitschrift für Assyriologie
  87, 1997, p. 43-95
[49] G. Awad, « Bābil », in Encyclopédie de l'Islam I, Louvain, 1960, p.
  846
[50] Margueron, 2000, p. 454-459. André-Salvini, 2009, p. 7-17.
[51] George, 1992, p. 1-72.
[52] Margueron, 2000, pp. 465, 467.
[53] André-Salvini. 2009, p. 46.
[54] Margueron, 2000, p. 478.
[55] Largest Cities Through History
[56] Dizionario di Geografia Universale, di F. C. Marmocchi, pag. 780
[57] Babylonian and Assyrian Religion (versione completa in inglese)
[58] The Bible As History, di Werner Keller, New York, 1956, pag. 299 (
  trad. ital. :La Bibbia aveva ragione, trad. di Guido Gentili, Garzanti,
  1977, Vol. 2, pp. 267, 268 )
[59] Genesi 10, 8-12.
[60] Genesi 11, 9.
[61] Daniele 4, 27-30
[62] Geremia 51, 30-32
[63] Is 13, 19;14, 22-23.
[64] Geremia 51, 37.
[65] Archeology and Old Testament Study, a cura di D.W.Thomas, Oxford,
  1967, pag. 41.
[66] Apocalisse 18, 21.
[67] Apocalisse 21, 10.
[68] 1 Pt 5,13.
[69] Babilonia all'origine del mito di Paolo Brusasco, pag. 9, Cortina Ed.,
  Milano 2012 ISBN 978-88-6030-441-4.
[70] Le muse, De Agostini, Novara, 1964, Vol. I, pag.499
[71] Una organizzazione non profit che si occupa della conservazione dei
  patrimoni archeologici nel mondo
[72] L'Iraq vuole recuperare Babilonia
[73] Babilonia all'origine del mito , di Paolo Brusasco, commento
  sovracoperta, Milano, Cortina Editore, 2012

Bibliografia

- Francesco Pomponio, Nabû, il culto e la figura di un dio del Pantheon
  babilonese ed assiro, Istituto di Studi del Vicino Oriente, Roma, 1978.
- Giovanni Pettinato, Babilonia, centro dell'universo, Milano, Rusconi,
  1988.
- Joan Oates, Babilonia, ascesa e decadenza di un impero, Roma, Newton &
  Compton, 1988.
- W. Lejan e G. Heude, Babilonia. Miserandi avanzi di perdute grandezze,
  Milano, Franco Maria Ricci, 1992.
- Maria Giovanna Biga, I Babilonesi, Carocci, Roma, 2004.
- Hugo Winckler, La cultura spirituale di Babilonia, Editori Riuniti, Roma,
  2004.
- Giovanni Pettinato, Mitologia assiro-babilonese, Torino, UTET, 2005.
- Michael Jursa, I babilonesi, Bologna, Il Mulino, 2007.
- Paolo Brusasco, Babilonia. All'origine del Mito, pref. di Giulio
  Giorello, Milano, Cortina, 2012. ISBN 978-88-6030-441-4
- Federico Giusfredi, Babilonia e le sue storie, Milano, Bruno Mondadori,
  2012.
- Mario Liverani, Antico Oriente. Storia, società, economia, 3ª ed.,
  Roma-Bari, Laterza, 2015 [1988], ISBN 978-88-420-9588-0.
- (EN) Alexander Hislop, The Two Babylons, 1853, 1858
- (EN) Jastrow Morris jr., The Religion of Babylonia and Assyria, 1898
- (EN) G. R. Tabouis, Nebuchadnezzar , Londra, 1931
- (EN) James Bennett Pritchard, Ancient Near Eastern Texts 1950, 1955, 1969
- (EN) Werner Keller, The Bible As History , New York, 1956, ( da: Und die
  Bibel hat doch recht ).
- (EN) A. Leo Oppenheim, Ancient Mesopotamia—Portrait of a Dead
  Civilization, Chicago, 1964
- (EN) D.W.Thomas, Archeology and Old Testament Study, Oxford, 1967

Voci correlate

- Amorrei
- Babila
- Babilonia (metafora)
- Impero Babilonese
- Re di Babilonia
- Torre di Babele

Altri progetti

- Wikiquote contiene citazioni di o su Babilonia
- Wikimedia Commons contiene immagini o altri file su Babilonia

Collegamenti esterni

- (EN) British Museum A guide to the Babylonian and Assyrian antiquities

Babilonia (metafora)

Nella mistica di derivazione biblica, Babilonia è una metafora utilizzata
per definire una società, uno stato o un'istituzione che assomma in sé ciò
che è considerato negativo nella natura umana.

Significato del termine

Il re di Babilonia Nabucodonosor condusse il suo popolo alla conquista di
Gerusalemme, distrusse il Tempio di Salomone e deportò molti ebrei nella
sua capitale. Per questa ragione la città è spesso menzionata nella Bibbia
come simbolo dei nemici di Dio e del suo popolo e rappresenta l'unione del
paganesimo e dell'idolatria con la potenza politica. Durante la cattività
babilonese, nacque infatti la contrapposizione tra Babilonia, luogo del
paganesimo e dei vizi, con la Gerusalemme celeste, regno della pace e delle
virtù.

Attorno a questo contrasto si è sviluppato tutto il filone dell'attesa
messianica e la metafora è stata ripresa soprattutto dalle chiese
millenariste e da altre chiese come i testimoni di Geova, gli Evangelici e
i Rasta.

Cristiani

Nella Bibbia il termine Babilonia è menzionato più specificamente in
Apocalisse 17,5 ed indica una misteriosa figure femminile seduta su una
bestia scarlatta con sette teste:

"Babilonia la grande, la madre delle prostitute e degli orrori della
terra."

La distruzione escatologica di Babilonia è l'argomento del successivo
capitolo 18. Dato che "Le sette teste sono i sette monti su cui è seduta la
donna." (Ap 17,9; trad. CEI 2008), essa secondo la maggior parte dei
biblisti rappresenta la città di Roma, che al tempo della scrittura
dell'Apocalisse era la sede del potere imperiale e il centro di imposizione
dell'idolatria. La stessa metafora compare nella prima lettera di Pietro
(5,13), il che dimostra che la metafora era allora diffusa fra i cristiani.

Testimoni di Geova

Secondo i testimoni di Geova Babilonia la Grande è oggi l'impero mondiale
della falsa religione cioè un sistema religioso che ha esteso la sua
signoria su molti popoli e nazioni ed esercita una grande azione politica
sostenendo l'idolatria, l'immoralità, le guerre e un sistema economico
avido e oppressivo.

È considerata uno degli elementi principali dell'anticristo e l'esegesi di
alcuni passi dell'Apocalisse porta i Testimoni di Geova a credere che
Babilonia la Grande sarà distrutta dalle nazioni mondiali nella battaglia
finale¹ .

Rastafarianesimo

Il Rastafarianesimo identifica con il termine Babilonia il mondo
occidentale basato sul denaro.

Il sistema economico, la cultura e il linguaggio imposti da questa società
oppressiva vengono messi in contrapposizione con Zion, la terra promessa
(identificata con l'Etiopia) che un giorno accoglierà il popolo del dio
Jah.

Note

[1] Con una mossa improvvisa, sconvolgente, le potenze politiche del mondo
  attaccheranno la falsa religione e la distruggeranno completamente. Cosa
  li spingerà ad agire in questo modo? Il libro biblico di Rivelazione
  risponde: Dio ha messo nei loro cuori di eseguire il suo pensiero da La
  Torre di Guardia, 1º dicembre 2006

Bibliografia

- Emil Dönges, L'Apocalisse, Il messaggero Cristiano Editore
- Carlo Scibilia, a cura di, Rasta: la religione delle attese. Stampa
  alternativa/Nuovi equilibri, 1995. ISBN 88-7226-235-6.
- Horace Campbell, Resistenza Rasta. Shake, 2004. ISBN 978-88-86926-96-6.
- Joseph Owens, Dread, The Rastafarians of Jamaica ISBN 0-435-98650-3

Voci correlate

- Babilonia la Grande

Nabucodonosor II

Nabucodonosor II (634 a.C. ca – 562 a.C. ca) è stato un sovrano babilonese
che regnò dal 604 a.C. fino alla morte avvenuta nel 562 a.C.

Noto in antichità per essersi dedicato alla ristrutturazione di Babilonia,
pavimentando strade, ricostruendo templi e scavando canali, è famoso invece
ai posteri per essere accreditato alla costruzione dei Giardini Pensili,
una delle sette meraviglie del mondo antico, e per aver distrutto il tempio
di Salomone, causando la prima deportazione del popolo ebraico, meglio
conosciuta come Esilio babilonese. È inoltre menzionato nel Libro di
Daniele e in altri testi della Bibbia.

Il nome accadico, Nabû-kudurri-uṣur, significa "O Nabu, proteggi il mio
primogenito!"; in un'epigrafe, Nabucodonosor si designa come suo
prescelto.² ³

L'ascesa e le vittorie

Si dimostrò un valido condottiero ancor prima di divenire re: nel 605 a.C.
sconfisse l'esercito egiziano presso Karkemish causandone gravi perdite,
inseguì i superstiti che si diedero alla fuga e li uccise. Alla morte del
padre, subito dopo tale battaglia, tornò a Babilonia (agosto-ottobre del
605 a.C.) per ascendere al trono ed esservi incoronato ufficialmente
(aprile del 604 a.C.). Nei suoi primi dieci anni di regno, quasi
annualmente, compì estese campagne militari nella zona di Hattu e fece
raccolte di pesanti tributi che usò poi per finanziare le sue campagne
militari e per l'edificazione delle famose e imponenti opere di difesa e di
abbellimento della città di Babilonia.

Fonti archeologiche⁴ narrano della sua conquista di Ascalona, nel suo primo
anno di regno (novembre-dicembre 604 a.C.). Distrusse la città e se ne
tornò a Babilonia nel gennaio-febbraio del 603 a.C..

Durante il suo secondo anno di regno assediò un'altra città, ma lacune
nella fonte non permettono di comprendere di quale si tratti. Dopo circa 3
anni del suo regno, nel 601 a.C., Nabucodonosor fece del regno di Giuda,
retto dal re Ioiakim, un suo Stato vassallo. Forte di questo vassallaggio,
che non lo avrebbe stretto fra due fuochi nemici, attaccò l'Egitto. Gli
Egiziani lo seppero per tempo e prepararono una forte controffensiva, ma
l'esito fu ugualmente disastroso per entrambi gli eserciti. Nabucodonosor
dovette tornare quasi sconfitto in patria. Durante il suo sesto anno di
regno (nella prima parte del 598 a.C.) compì poi un'incursione contro i
Paesi dell'Arabia, e ne ricavò un considerevole bottino⁵ .

Nell'ottobre del 597 a.C., domò la ribellione di Ioiachim, suo vassallo da
tre anni. Probabilmente, proprio all'inizio dell'assedio dei babilonesi, lo
stesso Ioiakim morì (dopo undici anni di regno) e gli successe il figlio
Ioiachin. Nabucodonosor conquistò la città nel gennaio-febbraio del 597 e
fu artefice della prima deportazione del popolo ebraico (marzo 597). Fra i
deportati in quell'occasione vi furono, oltre allo stesso re Ioiachin, il
profeta Daniele, allora giovanissimo, e i notabili della città. Dopo aver
messo Mattania, zio di Ioiachin, sul trono di Gerusalemme col nome di
Sedecia, Nabucodonosor II tornò a Babilonia (Gerusalemme e il suo tempio,
stavolta, furono risparmiati).

Domò poi con mano ferma una ribellione, anche militare, in Babilonia,
durante il suo decimo anno di regno, trucidando di sua mano molti dei
militari ribelli e rendendosi perciò un re fortemente apprezzato. Conquistò
anche Tiro (dopo aver distrutto Gerusalemme nell'ottobre del 587 a.C.) dopo
aver cinto d'assedio la città per 13 anni (forse nel 586/585-572 a.C.).
Alla fine il re di Tiro si arrese, ma lasciò senza bottino di guerra il re
babilonese e si rifugiò coi beni della città sulla parte isolana, che sarà
poi conquistata solo più tardi da Alessandro Magno. In una successiva
campagna contro l'Egitto (probabilmente tra il 567 e il 566 a.C.), nel
domare una nuova ribellione di Tiro, poté rifarsi del bottino perso in
occasione del precedente assedio.

La distruzione di Gerusalemme

A seguito di una ennesima rivolta degli Israeliti, che strinsero un patto
d'alleanza con gli Egiziani durante il governo di Sedecia, nominato
governatore di Gerusalemme nove anni prima dallo stesso Nabucodonosor II, i
Babilonesi assediarono nuovamente la loro capitale Gerusalemme.
L'accerchiamento si protrasse fino all'undicesimo anno di Sedecia. Un
tentativo di intervento dell'alleato egiziano a favore di Giuda fu
vanificato. I babilonesi tolsero solo momentaneamente l'assedio, respinsero
in Egitto l'esercito che veniva in soccorso, e ripresero l'assedio, che si
concluse nel 587 a.C. con l'apertura di una breccia nelle mura e con la
conseguente distruzione del Tempio e delle mura della città.

Religione e lavori pubblici

A prescindere dalla non confermata conversione biblica al dio degli Ebrei
narrata nel libro di Daniele (4, 31-34), il re Nabucodonosor era
particolarmente devoto a Marduk, il principale dio di Babilonia, e a lui
attribuiva il merito delle sue vittorie. Abbellì il tempio di Marduk e
quelli di numerose altre divinità babilonesi. L'immagine d'oro che eresse
nella Pianura di Dura (pochi kilometri a sud-est della Grotta di Macpela)
era forse indirettamente dedicata a Marduk, ma certamente voleva esaltare
la sua brama di fama e gloria (Daniele 4, 29-30). Inoltre faceva molto
affidamento sulla divinazione per decidere le sue mosse strategiche.

Molta importanza sembra che fosse data da Nabucodonosor al leone, come
simbolo di forza probabilmente, osservabile nelle diverse raffigurazioni
simboleggiate da una falce (simbolo anche del Leone) tenuta in mano. Figure
di tale animale sono evidenziate dai bassorilievi dei 120 leoni a
dimensione naturale, lunghi 2,3 metri (60 per ogni lato) che sono sui muri
della via della processione dell'Akitu, la via principale di Babilonia alla
quale si accedeva dalla famosa porta di Ishtar, restaurata e conservata nel
Pergamonmuseum di Berlino.⁶

A Nabucodonosor II si deve anche il restauro di Babilonia e il
completamento delle sue famose mura di difesa (iniziate da suo padre
Nabopolassar) che la resero la città più fortificata dell'antichità. Sotto
il suo regno furono realizzati anche i giardini pensili, una delle sette
meraviglie del mondo antico, come regalo alla regina Amytis, originaria
della Media.⁷ Si tratta di un tentativo di comunicare con le divinità,
studiando appunto le stelle, e rappresentavano il "sentirsi piccoli" di
fronte al divino.

La follia biblica

Secondo la Bibbia, durante il suo regno Nabucodonosor avrebbe perso il
senno e si sarebbe ritirato a vivere nella natura selvaggia come un
animale, per poi riprendersi sette anni dopo. Numerosi teologi hanno
interpretato questa vicenda in diversi modi: Origene vide la metamorfosi
come una rappresentazione di Lucifero, l'angelo caduto. Jean Bodin e
Filippo Cluverio lo videro come un cambiamento sia fisico che spirituale, a
differenza di Tertulliano, che lo circoscrisse solo alla sfera fisica.
L'opinione maggiormente diffusa (anche se non confermata da fonti storiche)
fu quella sostenuta in primis da San Girolamo, secondo cui il vanaglorioso
re sarebbe diventato pazzo proprio nel momento in cui si vantava,
adempiendo ad un sogno fatto dal profeta Daniele.

Note

[1] Anton Nyström, Allmän kulturhistoria eller det mänskliga lifvet i dess
  utveckling, bd 2 (1901)
[2] Harper, R. F. quoted in Peet, Stephen Denison (editor). 1900.
  "Editorial Notes," The American Antiquarian and Oriental Journal. New
  York: Doubleday, vol. XXII, May and June, p. 207.
[3] Lamb, Harold. 1960. Cyrus the Great. New York: Doubleday, p. 104.
[4] Il BM. 21946, alla riga 18 frontale
[5] Il testo dice anche: "depredò i loro animali e dèi"
[6] Sono, inoltre, state realizzate al Vorderasiatisches Museum delle
  ricostruzioni sia dell'Akitu, sia della porta stessa, ricostruzione alta
  14 metri (contro i probabili 23 metri della porta reale).
[7] Babilonia giace su una piana a circa 25 metri s.l.m. con le montagne
  disposte quasi a nord.

Bibliografia

- Petra Eisele, Babilonia, storia di una mitica città dell'antichità,
  Arnoldo Mondadori, Milano 1983
- D. Arnaud, Nabucodonosor II. Re di Babilonia, Salerno Editore, Roma 2005

Voci correlate

- Impero Babilonese
- Babilonia
- Battaglia di Hama
- Nabucco

Altri progetti

- Wikiquote contiene citazioni di o su Nabucodonosor II
- Wikimedia Commons contiene immagini o altri file su Nabucodonosor II

Collegamenti esterni

- I Babilonesi da www.storiafilosofia.it, storiafilosofia.it.
- Popoli Antichi - I Babilonesi, spazioinwind.libero.it.
- Nabucodònosor da treccani.it, treccani.it.
- Nabucodònosor da BIBLIOTECA ONLINE Watchtower, wol.jw.org.

Lingua sumera

Il sumero è la lingua del popolo dei Sumeri; non ne è ancora stata
dimostrata alcuna parentela con altre lingue note, ed è considerata una
lingua isolata. È una lingua ergativa (come ad esempio il basco) e
agglutinante (come il turco). Dove la lingua sumera sia nata
originariamente è in dubbio.

Se i Sumeri sono immigrati nel territorio alluvionale della Mesopotamia, la
lingua era forse sorta già da prima. La scrittura è nata tuttavia solo dopo
la loro immigrazione. In epoca storica tuttavia la lingua sumera era
parlata nella Mesopotamia meridionale almeno dal IV millennio a.C..

Il "sumero" fu rimpiazzato dall'accadico come lingua parlata a partire dal
2000 a.C. circa, ma si continuò ad usarla come lingua sacra di carattere
cerimoniale e scientifico almeno fino al I secolo d.C. Da questo periodo
hanno origine tavolette in terracotta con coppie di parole in sumero e in
accadico, che rende accessibile al ricercatore la lingua sumera.

Storia

La scrittura sumerica ebbe origine nella Bassa Mesopotamia (attuale Iraq),
nel corso della rivoluzione urbana verificatasi nel sito di Uruk, oggi noto
con il nome Warka. La classica datazione della nascita della scrittura
(Uruk IVb, 3300 a.C.) è il frutto di una semplice media aritmetica della
forbice cronologica fornita dall'équipe archeologica diretta da Hans J.
Nissen (datazione alta, 3600 a.C.; datazione bassa, 2900 a.C.). Le ricerche
più recenti sul sito di Uruk, fanno però propendere per una datazione
decisamente alta sia dell'inizio del periodo di Uruk (3750 a.C., secondo J.
D. Forest) che della nascita della relativa scrittura (3600-3500 a.C.). Le
stesse tavolette di Tărtăria (cfr. J. Makkay) rinvenute presso Alba Iulia,
in Romania, e datate attorno al 3500 a.C., che l'assiriologo A. Falkenstein
ha ritenuto di poter leggere in sumerico, potrebbero essere un ulteriore
indizio a favore della maggiore antichità della scrittura di Uruk.

Origine

Il sito di Uruk ci ha lasciato un tipo di scrittura che, insieme alla
pressoché contemporanea scrittura protoelamica di Susa, rappresenta un vero
e proprio unicum nel panorama delle cosiddette "prime scritture". Le
condizioni economiche e sociali della Bassa Mesopotamia, nell'epoca
considerata, erano tali da spingere ad un progresso culturale che sarebbe
sfociato nella nascita della scrittura, come accadde parallelamente in
Egitto. Infatti vi era una gestione centralizzata dei raccolti e una forte
dominante teocratica che richiedeva uno strumento più complesso in grado di
registrare e contabilizzare. L'origine elitaria sembra essere
preponderante, in quanto la scrittura non si diffuse mai tra la gente, ma
rimaneva sempre retaggio di un distinto gruppo sociale (gli scribi
appunto).

La correlazione tra economia e sviluppo della scrittura non è ritenuta
necessaria, se questo è stato vero per la civiltà mesopotamica non lo è
stato per l'antico Egitto, dove la scrittura si sviluppò per uso rituale
legato ai culti, né per la Cina dove la scrittura nacque come strumento di
divinazione. Il fatto che in Mesopotamia la scrittura si sia evoluta dalla
contabilità per necessità economiche ci fa sentire questa civiltà
particolarmente vicina alla nostra, moderna, che pure è basata
sull'economia.¹

Denise Schmandt-Besserat descrive lo sviluppo della scrittura in
Mesopotamia attraverso una serie di fasi che dall'8000 a.C. fino al 2000
a.C. ha portato da forme di contabilità e protoscrittura ad una letteratura
compiuta.² In breve questi i passaggi:

- 8000 a.C. - utilizzo di piccoli contrassegni di argilla per indicare
  unità reali, per esempio: un cilindro per una misura di grano, una sfera
  per un animale. Questo sistema restò in uso per cinquemila anni ed i
  contrassegni si differenziarono per distinguere ogni tipo di merce.
- 3500 a.C. - utilizzo di cretule, cioè di contenitori di argilla sferici
  all'interno dei quali venivano posti i contrassegni in modo che le
  quantità non potessero venir trafugate. Sulle cretule erano posti i
  sigilli dei mercanti interessati alla transazione. Sulle cretule vengono
  impresse tipologie e numero dei contrassegni contenuti, a scopo mnemonico
  o per identificazione. Il contrassegno è fisicamente impresso
  sull'argilla in modo da lasciare una impronta.
- 3300 a.C. - non si usano più i contrassegni, invece si incidono segni
  sulle tavolette di argilla, un segno per ogni quantità di merce.
- 3100 a.C. - invenzione del simbolo numerico astratto, sulle tavolette si
  incide un numero astratto seguito da un simbolo che rappresenta la merce
  trattata. Per esempio, per indicare otto pecore, invece di incidere otto
  simboli indicanti la pecora, si incideva un simbolo per il numero 'otto'
  ed un simbolo per 'pecora'.
- 3000 a.C. - si incidono fonogrammi, cioè segni semplici che, indicando
  oggetti reali, prendevano però la funzione di trascrivere il suono della
  parola. Per esempio, "uomo" si pronunciava 'lu' e "bocca" 'ka', leggendo
  insieme i simboli "uomo" e "bocca" si pronuncia un nome di persona
  'lu'-'ka', Luca.
- 2700 a.C. - dopo secoli di uso esclusivo in contabilità la scrittura è
  utilizzata in oggetti deposti nelle tombe, indicando i nomi delle persone
  di rango, ciò si spiega con la credenza sumerica che pronunciando ad alta
  voce il nome del defunto si permettesse all'anima di questi di continuare
  a vivere nell'aldilà.
- 2600 a.C. - negli oggetti funebri, oltre al nome appaiono anche preghiere
  agli dei, utilizzando frasi con soggetti, verbi e complementi
- 2400 a.C. - trascrizione delle gesta di un re.
- 2000 a.C. - la scrittura completamente sviluppata è usata per redigere
  testi ad ogni uso: amministrativo, legale, scolastico, religioso,
  letterario e poetico.

Scrittura

La scrittura sumerica, come poi la successiva scrittura mesopotamica, si
basava sull'uso di cunei come simboli grafici per la scrittura, per una
semplice esigenza: il supporto era formato da tavolette di argilla su cui
si imprimevano dei segni mediante uno stilo appuntito. Quindi il segno era
dovuto a pressione ed incisione e non a scorrimento, come invece accadeva
sui papiri. Questo condizionò la nascita dei segni grafici che, a
differenza di quelli egizi, erano fortemente stilizzati. Quindi la
scrittura sumerica nasceva di per sé stessa già astratta e poco legata ai
pittogrammi tipici ad esempio nella scrittura geroglifica.

Origine dei segni

Le teorie più diffuse sono la "teoria pittografica" e la "teoria economica
dei gettoni d'argilla", a cui si possono aggiungere alcune teorie
secondarie, tra cui quella della Hertz.

Teoria economica dei gettoni d'argilla

Si è sempre pensato che gli ideogrammi usati in epoca sumerica avessero
un'origine economica e nascessero dall'esigenza di "contabilità" e di
"inventario" per i templi e per i loro immensi possedimenti terrieri. In
base alla teoria di D. Schmandt-Besserat, si ritiene che gli ideogrammi di
Uruk fossero la riproduzione di più antichi calculi o gettoni d'argilla
presenti in gran quantità nel Vicino Oriente fin dall'8000 a.C.

I gettoni d'argilla neolitici e protostorici studiati dalla Besserat
avevano la funzione di memorizzare la qualità e la quantità dell'oggetto
scambiato (olio, vestiti, ecc.). In una fase successiva, i gettoni vennero
sigillati all'interno di bullae d'argilla di forma sferica e, infine, si
ebbe l'idea di disegnare sulla superficie della bulla il segno (ad es. un
cerchio) che ricordasse la forma del gettone corrispondente (ad es. una
sfera). A quel punto, era pronto il passaggio finale: scomparvero le bullae
d'argilla e si cominciò a disegnare gli stessi segni su più pratiche
tavolette d'argilla. La teoria della Besserat appare del tutto coerente, ma
per essere considerata valida a tutti gli effetti dovrà sapersi confrontare
con due tipi di considerazioni. La prima riguarda la funzione stessa dei
calculi neolitici. In base allo studio di quanto emerso dagli scavi del
sito di Abada, Forest ritiene che i calculi neolitici "...non avevano alcun
rapporto con la pratica della prestazione/ridistribuzione". La seconda, e
forse più decisiva considerazione, riguarda il rapporto tra gettoni e segni
di scrittura impressi sulle tavolette. Come ha fatto giustamente notare R.
Harris, considerato che soltanto "una trentina di segni sumeri sembrano
avere un equivalente nei gettoni, (...) il principale punto debole della
teoria è che essa non dà una spiegazione per la gran parte dei 1500 segni
sumeri".

La teoria pittografica

La teoria pittografica ritiene che nella scrittura sumerica ci siano
rapporti con i segni astratti impressi nei sigilli neolitici della zona che
tendevano già in epoca antica a rappresentare con simboli concetti più
complessi. I sigilli erano come dei rulli che venivano fatti ruotare su
tavole di argilla lasciando impressi segni che indicavano il proprietario
(in genere il tempio) e altre informazioni utili.

La teoria della Hertz

Venne formulata negli anni '20 e '30 dall'archeologa Amelia Hertz. Secondo
questa, gli ideogrammi delle scritture dell'Asia anteriore (sumerica e
protoelamica) ebbero un'origine comune: gli ideogrammi astratti dipinti
sulle ceramiche tardo neolitiche di Susa I e II (Elam). È una teoria
completamente diversa, svincolata sia dalla genesi pittografica che da
quella economica della scrittura sumerica, ed è collegabile unicamente
all'arte astratta preistorica e protostorica (cfr. A. Hertz e M. Gimbutas).
L'intento della Hertz è certamente arduo e forse troppo azzardato.

Fonologia

Consonanti

Grammatica

Caratteristiche fondamentali della lingua sumerica sono:

- ergatività e agglutinazione (che la distinguono nettamente dalle nostre
  lingue indoeuropee)
- suddivisione della frase in due parti ben distinte: una catena nominale e
  una catena verbale, entrambe soggette a precise regole di composizione
  (vedi infra).

Ergatività

Nelle lingue ergative non c'è una distinzione tra soggetto e oggetto
(nominativo - accusativo), ma tra caso ergativo e assolutivo. In queste
lingue il soggetto di un verbo transitivo dotato di complemento oggetto,
che abbia quindi il valore di agente, sarà marcato dal caso ergativo,
mentre il paziente, o oggetto dell´azione, sarà nel caso assolutivo. I
soggetti di verbi intransitivi, caratterizzati perciò come pazienti,
saranno nel caso assolutivo. Possiamo quindi avere 2 tipi di proposizioni
in sumero:

- a un partecipante (paziente)
- a due partecipanti (paziente ed ergativo)

In sumero il caso ergativo è segnalato dalla desinenza "-e" e l'assolutivo
dalla mancanza di desinenza (da cui il nome) che qui si indicherà come
"-ø".

Esempi:

- lugal-e é-ø mu-un-dù

Il re (erg.) la casa (assol.) ha costruito.

- é-ø ba-ab-dù

La casa fu costruita

Agglutinazione

Le lingue agglutinanti (come la lingua finlandese o la lingua turca) si
contrappongono alle lingue dette flessive come quelle semitiche ed
indoeuropee. Queste ultime, come la lingua latina ad esempio, declinano
("flettono" appunto) le desinenze in modo tale che uno stesso morfema possa
indicare una molteplicità di valori morfo-sintattici all'interno di una
sequenza linguistica. Ad esempio la desinenza latina "-us" veicola
contemporaneamente i seguenti valori: maschile, nominativo, singolare; così
come la desinenza "-am" può indicare: femminile, accusativo, singolare.
Nelle lingue agglutinanti invece ogni morfema indica un singolo valore
morfo-sintattico: così in sumerico la desinenza "-ene" indicherà il plurale
per la classe delle persone, senza però veicolare alcuna informazione sul
genere o sul valore sintattico della parola cui ci si riferisce; la
particella "-ak" indica invece il genitivo senza specificare ulteriormente
né genere, né numero. I nomi quindi non saranno flessi, bensì si
aggiungeranno alla radice di base tutte le particelle necessarie ad
esprimere funzione, genere e numero della parola nella frase. Es.

- "dei re" = lugal-ene-ak

Nomi

Il nome sumerico non si distingue formalmente dal verbo, entrambi sono
fissi ed immutabili: né il nome si declina, né il verbo si coniuga. Per
quanto riguarda la natura del sostantivo, esso è normalmente monosillabico,
eventualmente bisillabico e molto raramente trisillabico. I nomi primari
(come dingir, "dio") sono pochi, ed è per questo che il sumerico ha dovuto
ricorrere a degli espedienti per ampliare un patrimonio di parole di per sé
ristretto. La cosa si chiarisce se si pensa all'origine della scrittura
cuneiforme che all'inizio esprimeva solo oggetti. Una prima soluzione
consiste nell'unione di più parole. Es.

- ur-sag (uomo + testa) = "eroe"
- dumu-sag (figlio + testa) = "primo figlio, primogenito"
- ki-nú (posto + giacere) = "stanza da letto, letto"
- gal-zu (grande + sapere) = "saggio"

La lingua originariamente poteva esprimere solo oggetti concreti. Per
produrre, da questi, termini astratti è possibile far precedere la
particella nam-. Es.

- lugal (re) --> nam-lugal = "regalità"
- dingir (dio) --> nam-dingir = "divinità"

La catena nominale

Regola fondamentale della catena nominale è che ogni elemento della parte
nominale della proposizione occupa un posto fisso e che deve essere ripreso
negli infissi della catena verbale (tra le due catene esiste infatti una
ferrea concatenazione). La catena nominale si compone di sei elementi:

Il genitivo è l'unico caso a non essere richiamato nella catena verbale.

Esempio 1:

Esempio 2:

Segnacaso (posizione 6)

- Ergativo = -e
- Assolutivo = -ø
- Genitivo = -ak
- Dativo = -ra per la classe delle persone, -e per quella delle cose
- Locativo = -a
- Locativo terminativo = -e, indica la direzione, il "moto a luogo"
- Terminativo = -eše
- Comitativo = -da, esprime il complemento di compagnia
- Ablativo strumentale = -ta, esprime "moto da luogo" e complemento di
  mezzo.
- Complemento di comparazione = -gin₇

Verbi

Nel verbo sumerico è assente la forma del tempo. La radice verbale non si
distingue esteriormente dal nome: si tratta di monosillabi (al max.
bisillabi) che restano uguali a sé stessi e vengono modificati tramite
l'aggiunta di prefissi e suffissi. Anche il verbo come il nome è soggetto a
una rigorosa concatenazione dei vari elementi che per la sua complessità
qui si tralascia. È importante però ricordare che gli elementi della catena
nominale (ad eccezione del genitivo, come sopra accennato) devono
assolutamente essere ripresi nella catena verbale. Di solito la radice
verbale viene preceduta da un prefisso di coniugazione che generalmente può
essere soggettivo (mu-, indicante l'interesse dell'agente nei confronti
dell'azione compiuta) o oggettivo (i-).

Sistema di scrittura

La lingua sumera è probabilmente la prima lingua per cui sia stato
inventato un metodo di scrittura. Si è conservata in scrittura cuneiforme
su tavolette di terracotta e su altri oggetti come ad esempio statue, che
sono state trovate con scavi archeologici in Mesopotamia. Originariamente
la scrittura cuneiforme è stata utilizzata come sistema di segni
ideografici (ossia ad ogni segno corrispondeva una parola). Nel corso del
tempo si è poi sviluppata una rappresentazione in sillabe, nella quale
alcuni segni rendevano il suono di una sillaba. Questo principio sillabico
è rimasto tuttavia una caratteristica secondaria dietro al principio
ideografico.

Un'ontologia per la lingua sumera

Le caratteristiche agglutinanti della lingua sumera e la sua regolarità
rendono la lingua particolarmente adatta ad una formalizzazione della
grammatica per applicazioni automatiche. Recentemente un progetto italiano
ha realizzato un'ontologia per questa lingua, derivato da una precedente
esperienza dello stesso tipo per la lingua esperanto³ .

Esempi

L'iscrizione che si analizza qui sotto è riprodotta nell'immagine a fianco.
Per la decifrazione dei segni si consideri che ad ogni simbolo
corrispondono esattamente le "sillabe" o parole del testo traslitterato qui
sotto, così come separate dai trattini "-".

Questa iscrizione di dedica è così composta:

- dativo di dedica
- ergativo (soggetto)
- paziente (oggetto)
- verbo
- La prima parte dinanna nin-ani sottintende la particella finale -ra
  indicatrice del dativo: si tratta di una dedica alla divinità Inanna. La
  sequenza è quindi composta dalle seguenti parti: 1 + 1 (nin è infatti
  apposizione di Inanna) + 3 + (6). Ovviamente la piccola d prima del nome
  della divinità è un determinativo che serve ad indicare che il nome che
  segue è un nome divino (d sta per dingir che in sumerico significa
  appunto "dio").
- La seconda parte è più complessa. Ci troviamo qui di fronte a colui che
  compie l'azione: Urnammu re di Ur. La -e dell'ergativo si trova alla fine
  dell'espressione che designa il sovrano, compresi apposizioni e
  aggettivi: si tratta infatti della e del -ke₄ della riga 6. Il nome di
  Urnammu è un nome composto da un nome divino: questo giustifica la d a
  esponente a metà del nome. nita-kala-ga: nita significa "uomo", kal-ga
  viene dal verbo kalag che significa "essere forte", la -a finale in -ga
  indica il participo passivo. Quindi qui tradurremo "uomo che è forte"
  cioè "colui che è forte". lugal-uri₅ (ŠEŠ.AB)ki-ma: in questa
  espressione, apposizione di Urnammu, la -a finale è l'-ak del genitivo
  che per motivi legati all'imperfezione del sistema di scrittura
  cuneiforme viene scritto senza la k finale; si tratta qui quindi del "re
  di Ur (Urim in sumero). Da notare che il nome della città di Ur viene
  fatto seguire dal determinativo ki che serve per indicare nomi di luogo.
  lugal-ki-en-gi-ki-uri-ke₄ è ancora una volta un'apposizione di Urnammu:
  il ke₄ finale va scomposto come -ak-e, cioè segnacaso del genitivo +
  segnacaso dell'ergativo. Urnammu è quindi anche re (lugal) di ki-en-gi e
  di ki-uri, cioè di Sumer e di Akkad, parte meridionale e settentrionale
  della Mesopotamia. Si noti ancora una volta il segno ki che indica i nomi
  di luogo.
- é-a-ni si tratta del paziente e che quindi avrà come segnacaso -ø, cioè
  appunto niente. ani è il pronome possessivo di III pers. sing. ("suo/a").
  Qui tradurremo quindi con "la sua casa" (cioè la casa del dio).
- mu-na-dù: nell'ultima parte analizziamo il verbo. La radice è dù che
  significa "costruire". Davanti ci sono due segni che hanno solo valore
  morfologico. mu- è prefisso di coniugazione che sottolinea l'interesse
  dell'agente nei confronti dell'azione compiuta. Segue poi -na-: si tratta
  di un infisso che riprende le parti della catena nominale. Esso deve
  essere scomposto come n+a: la a sta ad indicare il dativo ("a Inanna") e
  la n indica che si tratta di una persona (in questo caso una divinità) e
  non di una cosa. La traduzione sarebbe quindi "costruì per lei".
  Teoricamente all'interno della catena verbale ci dovrebbe essere anche un
  infisso relativo alla catena nominale dell'ergativo (Urnammu, l'agente):
  possiamo così ricostruire la forma verbale nel modo che segue >
  mu-n+a-n-dù in cui la seconda n rappresenta l'elemento dell'ergativo,
  classe delle persone.

Note

[1] Harald Haarmann, Modelli di civiltà a confronto nel mondo antico: la
  diversità funzionale degli antichi sistemi di scrittura, G. Bocchi, M.
  Ceruti ed., pag. 28-55
[2] Denise Schmandt-Besserat, Dalla contabilità alla letteratura, G. Bocchi
  e M. Ceruti, pag 58-67
[3] L'ontologia sumerica ed il precedente lavoro dell'ontologia
  dell'esperanto
[4] Cuneiform Texts from Babylonian Tablets in the British Museum, London
  1896ff.

Bibliografia

- Attinger, Pascal: Eléments de linguistique sumérienne Editions
  Universitaires de Fribourg. Vandenhoeck & Ruprecht, Göttingen 1993. ISBN
  3-525-53759-X
- Falkenstein, Adam: Das Sumerische. Brill, Leiden 1959, 1964.
- Falkenstein, Adam: Grammatik der Sprache Gudeas von Lagaš. Bd 1. Schrift-
  und Formenlehre; Bd 2. Syntax. Analecta Orientalia. Rom 28.1978, 29.1978
  (2. Aufl.).
- Канева, И.Т.: Шумерский язык. Orientalia. Центр «Петербургское
  Востоковедение», Sankt Petersburg 1996.
- Poebel, Arno: Grundzüge der sumerischen Grammatik. Rostock 1923.
- Zólyomi, Gábor: Sumerisch. In: Sprachen des Alten Orients. Hrsg. von
  Michael P. Streck. Wissenschaftliche Buchgesellschaft, Darmstadt 2005.
- A Sumerian Reader di K. Volk (Editrice Pontificio Istituto Biblico -
  Roma) 1999
- The Cambridge Encyclopedia of the World's Ancient Languages di R.D.
  Woodard et al. (Cambridge University Press) 2004, pp. 19–59
- Forest J. D., Mesopotamia. L'invenzione dello Stato. Jaca Book, Milano
  1996; p. 117 e 90.
- Makkay J., The Tartaria Tablets. Orientalia, vol. 37, fasc. 3.
  Pontificium Institutum Biblicum, 1968; pp. 272–289.
- Bottéro J., Mesopotamia. La scrittura, la mentalità e gli dèi. Einaudi,
  Torino 1992; 75-80
- Zamudio R. J., Gramática de la lengua sumeria. Ediciones Clásicas, Madrid
  1998; p. 16
- Seminara S., Le più antiche traduzioni del mondo. La "scienza" babilonese
  della traduzione e le sue regole. Edito da "Purilinguismo. Contatti di
  lingue e culture. n° 7, Università degli Studi di Udine, 2000; p. 170
- Nissen H.J., Green M.W., Zeichenliste der archaischen Texte aus Uruk.
  Vol. 2, GMV, Berlino 1987
- Meriggi P., La scrittura proto-elamica. Parte I, II, III. Accademia
  Nazionale dei Lincei, Roma 1971-1974
- Schmandt-Besserat D., Conto e contabilità nel Medio Oriente preistorico.
  In: Fales M. F., Prima dell'alfabeto. Erizzo, Venezia 1989; pp. 54–59
- Harris R., L'origine della scrittura. Nuovi Equilibri, Viterbo 1998; p.
  80
- Hertz A., Les débuts de la Géometrie, Revue de Synthése Historique,
  giugno 1929, pp. 25–42
- Hertz A., Le dècor des vases de Suse et les écritures de l'Asie
  Antérieure. Revue Archéologique, I, 1929, pp. 217–234
- Hertz A., Die Kultur um den persischen Golf und ihre Ausbreitung, Klio
  Beiheft XX, 1930, pp. 1–152
- Hertz A., Les débuts de l'ecriture, Revue d'archeologie II, 1934, pp.
  109–134
- Gimbutas M., Il linguaggio della Dea. Longanesi & C. Milano 1989
- Février J. G., Storia della scrittura. ECIG, Genova 1992; p. 19
- Englund R. K., Grégoire J-P, The proto-cuneiform texts from Jemdet Nasr.
  Band 1. Gebr. Mann Verlag, Berlin 1991
- ed. Gianluca Bocchi e Mauro Ceruti, Origini della scrittura - genealogie
  di un'invenzione, Bruno Mondadori, Milano, 2002, ISBN 88-424-9381-3

Voci correlate

- Sumeri
- Mitologia sumera
- Sumer
- Vicino Oriente antico
- Electronic Text Corpus of Sumerian Literature

Altri progetti

- Wikibooks contiene una Grammatica di Sumero
- Wikibooks contiene testi o manuali su sumero
- Wikimedia Commons contiene immagini o altri file su sumero

Collegamenti esterni

- (EN) The Electronic Text Corpus of Sumerian Literature,
  etcsl.orinst.ox.ac.uk.
- (DE) Sumerisch (An overview of Sumerian by Prof. Dr. Kausen, in German)
  (DOC), homepages.fh-giessen.de.
- Zólyomi Gábor, assziriologia.hu.
- Jarle Ebeling (PDF)
- (FR) Ezida, interessante sito con esercizi e relative correzioni,
  ezida.com.
- Lingua sumera, in Thesaurus del Nuovo soggettario, BNCF, marzo 2013.

Regno di Macedonia

Il regno di Macedonia (in greco antico: Μακεδονία, Makedonìa) è stato un
regno del mondo antico, che si trovava nella parte meridionale della
Penisola balcanica; originariamente il suo territorio corrispondeva
all'omonima regione collocata nella parte nord-orientale dell'antica
Grecia¹ tra l'Epiro a ovest, la Tracia a est, la Peonia a nord e la
Tessaglia a sud.

Fondato, secondo la tradizione, agli inizi dell'VIII secolo a.C. dal mitico
re Carano, con Filippo II (che fu sovrano dal 359 al 336 a.C.), il regno di
Macedonia iniziò la sua ascesa da piccolo stato periferico fino a
raggiungere il dominio di tutta la Grecia. Grazie al figlio di Filippo,
Alessandro Magno (re dal 336 a.C. al 323 a.C.), il regno si trasformò in un
impero che si estendeva dalla penisola ellenica fino al fiume Indo e
comprendeva i territori di quello che era stato l'Impero achemenide.

Alla morte di Alessandro Magno, l'impero macedone si disgregò nei regni
ellenistici, governati dai Diadochi, i "successori" del re. Alcuni di essi
diedero inizio, nelle regioni da loro governate, a delle dinastie di stirpe
macedone che avrebbero regnato per secoli, come la dinastia seleucide
nell'omonimo impero, che perdurò fino alla deposizione di Filippo II
Filoromeo per opera di Pompeo nel 63 a.C.), e la dinastia tolemaica in
Egitto, che rimase sul trono sino alla morte di Cleopatra nel 30 a.C.

Alla morte di Alessandro IV, figlio del Magno ed ultimo rappresentante
della dinastia argeade, il regno di Macedonia fu governato dapprima dalla
dinastia antipatride e poi da quella antigonide, pur con le brevi parentesi
dei regni di Pirro, Lisimaco e Tolomeo Cerauno.

Con la battaglia di Pidna (168 a.C.), il regno fu conquistato dai Romani,
che lo annetterono definitivamente nel 148 a.C., dopo aver domato la breve
riscossa dell'ultimo re macedone Andrisco (Filippo VI) e trasformato la
Macedonia in una provincia della repubblica romana.

Nome

Il nome "Macedonia" in greco antico: Μακεδονία, Makedonìa deriva dal
termine greco makedonòs (makednòs), che significa "uomo alto", vocabolo
possibilmente descrittivo degli antichi abitanti della regione.²

Storia

Origini e leggenda

In origine, la Macedonia era anche chiamata Emazia (dal nome di un
leggendario re chiamato Emazio) e le sue origini sono leggendarie. Secondo
la tradizione riportata da Eusebio, il primo mitico sovrano, Carano, fondò
il regno nell'VIII secolo a.C., in una data precedente alla prima Olimpiade
(776 a.C.)³ e regnò per 30 anni.⁴ Secondo Giustino, che a sua volta cita
Marsia, fu lo stesso Carano a fare di Aigai (l'odierna Verghina) la
capitale del regno, cambiando alla città il nome originario, che era
Edessa.⁵

Secondo un'altra tradizione tradizione, agli inizi del VII secolo a.C.
Perdicca I arrivò nella regione da Argo e si insediò sul trono, fondando la
dinastia argeade (dal nome della città Argo).⁶ Erodoto riporta che questa
tradizione derivava dal fatto che Alessandro I voleva confermare con questa
leggenda l'origine greca della sua casata in modo da poter partecipare alle
Olimpiadi, che erano riservate esclusivamente agli atleti di origine greca.
Gli Hellanodikai (i giudici olimpici) accettarono questa tradizione e
permisero ad Alessandro di partecipare ai giochi,⁷ anche se secondo alcuni
storici moderni, il loro assenso avvenne non per una reale convinzione
delle origini elleniche del re macedone, ma come ricompensa per il suo
aiuto strategico durante la seconda guerra persiana al fianco della
coalizione ellenica.⁸ Alessandro aveva infatti avvertito i comandanti greci
dell'imminente attacco dell'esercito achemenide prima della Platea⁹ ed
inoltre aveva annientato le truppe persiane superstiti, che erano riuscite
a riparare nei pressi di Anfipoli dopo la sconfitta.

Il regno di Macedonia era in origine situato in una fertile pianura
alluvionale, bagnata dai fiumi Aliacmone ed Assio, a nord del Monte Olimpo
e comprendeva solamente la cosiddetta Macedonia Inferiore. Col regno di
Alessandro I, i Macedoni iniziarono l'espansione a nord nella cosiddetta
Macedonia Superiore, annettendo la Lincestide e l'Elimiotide e ad ovest,
oltre il fiume Assio, annettendo l'Eordia, la Bottiea e la Migdonia,
regioni che a quel tempo erano in mano ai tribù trace.¹⁰

A nord della Macedonia vivevano diversi popoli di etnia non ellenica, come
i Peoni, i Traci e gli Illiri, coi quali il regno di Macedonia si trovò
spesso in conflitto. A sud si trovavano invece i Tessali, coi quali i
Macedoni avevano diverse affinità culturali e politiche, mentre ad ovest vi
era l'Epiro, paese che per secoli ebbe relazioni pacifiche con la
Macedonia, e suo alleato nella lotta contro le scorrerie illire del IV
secolo a.C.¹¹

Rapporti con le polis della Grecia classica

Durante la guerra del Peloponneso (431-404 a.C.) la Macedonia alternò il
sostegno a Sparta e ad Atene.¹² Una volta concluso il conflitto tra le due
polis, Archelao I spostò la capitale da Aigai a Pella (399 a.C.) e, dopo
alcuni anni di turbolente lotte per la successione, fu il nuovo re Aminta
III (sul trono dal 393 al 370 a.C.) ad unificare lo stato, pur mantenendo
forti contrasti con gli allevatori di bestiame delle pianure costiere e con
le famiglie tribali delle zone interne, alleate con la famiglia reale
attraverso matrimoni dinastici.

Prima della formazione della Lega di Corinto (337 a.C.) da parte del re
Filippo II, i Macedoni, anche se probabilmente parlavano un dialetto di
origine greca, non erano considerati dalle polis del sud come un popolo di
cultura e tradizione ellenica¹³ ma dei "barbari", soprattutto per il fatto
che non adottavano una forma di governo democratica od aristocratica basata
sulle città stato, ma una monarchia assoluta.¹⁴

Nel corso del IV secolo a.C., la Macedonia entrò in maggiore contatto con
le polis del sud, coniugando la cultura classica con le tradizioni
arcaiche, come la poligamia dei re e la persistenza della monarchia
ereditaria, che deteneva un potere assoluto, pur mitigato dall'aristocrazia
terriera e disturbato dalle lotte intestine fra gli stessi membri della
famiglia reale.

Ascesa del Regno di Macedonia

Aminta III ebbe tre figli dalla moglie Euridice: i primi due, Alessandro II
e Perdicca III, regnarono solo per poco tempo, mentre il figlio minorenne
di quest'ultimo, Aminta IV, fu deposto dal terzo figlio di Aminta, Filippo
II di Macedonia (359-336 a.C.), che salì sul trono portando la Macedonia al
dominio dell'antica Grecia e all'annessione di territori della Tracia,
dell'Illiria, della Pelagonia e di parte della Peonia.

Filippo II migliorò l'esercito macedone introducendo diverse variazioni
alla tradizionale armata oplitica per renderla più efficace. Fece allungare
le picche ed introdusse la cosiddetta falange macedone. Inoltre introdusse
gli eteri, i cavalieri con armatura pesante.

Dapprima Filippo fece guerra agli Illiri, guadagnandosi il prestigio di un
grande guerriero e rendendo sicuri i confini settentrionali del regno.
Successivamente, rivolse le sue mire espansionistiche verso est,
conquistando la città di Anfipoli, che controllava l'accesso via terra alla
Tracia ed era famosa per le sue miniere d'argento. Anfipoli faceva parte
della Lega delio-attica ed era quindi nell'orbita di Atene, che però non
intervenne in opposizione all'espansione del potere della Macedonia perché
già impegnata nella guerra degli alleati (357-355 a.C.). Dopo la conquista
di Anfipoli, Filippo II mosse guerra alla Tessaglia, conquistandone la gran
parte dei territori.

Il controllo della Tessaglia portò Filippo II ad essere sempre più
coinvolto nella politica della Grecia centrale. Nel 356 a.C. scoppiò la
terza guerra sacra tra la Focide e Tebe e i loro rispettivi alleati. I
Tebani chiesero aiuto a Filippo II e le truppe tebano-macedoni sconfissero
i Focidesi e i loro alleati Ateniesi nella battaglia dei Campi di Croco,
che portò il regno di Macedonia in una posizione di egemonia nella lega
anfizionica.

Nel successivo conflitto con Atene, Filippo tentò di impadronirsi di
Bisanzio e del Bosforo, in modo da tagliar fuori i nemici dai rifornimenti
di grano, ma l'assedio di Bisanzio fallì. In ogni caso, gli Ateniesi si
resero conto del grave pericolo che Filippo II rappresentava per loro e,
sotto la spinta di Demostene, organizzarono una coalizione in funzione
anti-macedone di molte delle città stato greche, inclusa Tebe, che in
precedenza era stata alleata di Filippo II. L'esercito greco si scontrò con
le truppe macedoni nella decisiva battaglia di Cheronea, che vide Filippo
II trionfare, ponendo quindi il sovrano di Macedonia in una posizione di
indiscutibile egemonia dell'intera Grecia.

Impero Macedone

Filippo II fu assassinato nel 336 a.C. da Pausania di Orestide, una delle
sue guardie del corpo e il trono passò al figlio Alessandro, che estese
l'egemonia macedone sull'Impero achemenide, effettuando una spedizione
vittoriosa in Asia (334-323 a.C.), che lo portò a formare un impero che si
estendeva dalla Grecia centrale fino all'Egitto e all'India.

Era ellenistica

Immediatamente dopo la morte improvvisa del sovrano (323 a.C.) l'impero di
Alessandro si disgregò in molteplici satrapie, ognuno delle quali era retta
da un diadoco, ovvero una guardia del corpo del defunto re o uno dei
comandanti dell'esercito macedone. I diadochi erano stati nominati a tale
scopo dal reggente Perdicca, la guardia di Alessandro al quale il re, in
punto di morte, aveva consegnato l'anello. Con la distribuzione dei
territori dell'impero ai militari più fedeli ad Alessandro, Perdicca
intendeva facilitare la conservazione dell'integrità del regno per
l'eventuale figlio del re, Alessandro IV, che a quel tempo doveva ancora
nascere, ma ottenne il risultato opposto, ovvero la frammentazione
dell'impero nei regni ellenistici.

La frammentazione politica non impedì però la diffusione della lingua e
della cultura greca in tutti i territori del vasto impero, dando inizio al
cosiddetto Ellenismo.

Durante la spartizione dell'impero, Perdicca aveva confermato Antipatro
come stratego d'Europa, ovvero capo di Stato della Macedonia e della
Grecia, in spregio alla decisione che aveva preso Alessandro poco prima di
morire di sostituirlo con Cratero, ma il titolo di re di Macedonia
apparteneva contemporaneamente ad Alessandro IV e al fratellastro di
Alessandro Magno, Filippo Arrideo.

Le guerre fra i Diadochi portarono alla modifica degli assetti dello
scacchiere geopolitico tratteggiato da Perdicca, che trovò egli stesso la
morte nella ribellione del suo esercito, e alla scomparsa di entrambi i re:
Alessandro IV fatto assassinare da Cassandro, figlio di Antipatro e nuovo
re di Macedonia, e Filippo da Olimpiade d'Epiro, madre di Alessandro Magno.

La morte dei familiari di Alessandro estinse la dinastia argeade, che aveva
regnato per mezzo millennio, e portò al trono dapprima quella antipatride,
che mantenne il controllo del regno per soli otto anni, e poi quella
antigonide, che regnò dal 294 al 167 a.C., pur con gli intermezzi dei regni
di Lisimaco e di Pirro (288-281 a.C.), di quello di Tolomeo Cerauno
(281-279 a.C.) e del periodo di anarchia e di lotta alla successione che ne
seguì (279-273 a.C.).

Conflitto con Roma

Durante i regni di Filippo V (221-179 a.C.) e di suo figlio Perseo, il
regno di Macedonia si scontrò con la repubblica romana. Il casus belli fu,
nel contesto della seconda guerra punica, l'alleanza di Filippo V con
Annibale, vincitore a Canne sull'esercito romano. La prima guerra
macedonica (215-205 a.C.) si risolse senza né vinti né vincitori con la
Pace di Fenice (205 a.C.).

La seconda guerra macedonica (200-196 a.C. vide invece la netta vittoria
romana nella battaglia di Cinocefale (197 a.C.) per opera del proconsole
Tito Quinzio Flaminino e la conseguente proclamazione della libertà della
Grecia dal dominio macedone da parte dello stesso magistrato (196 a.C.),
mentre la potenza del regno di Macedonia e i suoi confini venivano
notevolmente ridimensionati.

Perseo, il figlio di Filippo V volle potenziare l'esercito ed iniziò una
politica aggressiva nei confronti della Grecia. I Romani reagirono
scatenando la terza guerra macedonica (171-168 a.C.), che si concluse con
la battaglia di Pidna e la disfatta delle truppe macedoni per opera del
console Lucio Emilio Paolo Macedonico. Lo stesso Perseo si arrese ai
Romani, fu deposto e deportato in territorio romano, dove morì in
prigionia. La Macedonia fu suddivisa in quattro repubbliche fedeli a Roma.

Qualche anno dopo Andrisco, proclamatosi re di Macedonia col nome di
Filippo VI, sollevò la Macedonia contro Roma ed intraprese la quarta guerra
macedonica (149-148 a.C.). Andrisco fu sconfitto da Quinto Cecilio Metello
Macedonico a Pidna (148 a.C.) e il regno di Macedonia perse definitivamente
l'indipendenza: divenne infatti una provincia della repubblica romana.

Tra il 65 a.C. e il 30 a.C. Roma conquistò l'impero seleucide e l'Egitto,
estinguendo così le ultime dinastie di stirpe macedone che si erano
instaurate in questi territori in conseguenza della spartizione dell'impero
di Alessandro Magno.

Il re

Il re (in greco antico: βασιλεύς, basiléus) di Macedonia era la suprema
autorità politica e militare dello stato. Il titolo va inteso nel suo
aspetto arcaico, in analogia ai re omerici.¹⁵ La regalità doveva essere in
ogni caso confermata dall'assemblea degli uomini in armi, che traeva le sue
origini dagli antichi "amici", o "eteri" in greco antico: Ἑταῖροι,
Hetâiroi) del re, coloro che potevano combattere al suo fianco ed
assicurare così la difesa della comunità.¹⁶ L'importanza degli "amici" del
re è confermata dal fatto che la successione al trono, pur seguendo di
solito la linea della primogenitura, richiedeva la conferma
dell'assemblea.¹⁷

Note

[1] Simon Hornblower, "Greek Identity in the Archaic and Classical Periods"
  in Katerina Zacharia, Hellenisms, Ashgate Publishing, 2008, pp. 55–58.
[2] (EN) Henry Liddell e Robert Scott, μακεδνός, in A Greek-English
  Lexicon, 1940.
[3] Eusebio, Chronicon, 86.
[4] Eusebio, Chronicon, 87.
[5] Giustino, Epitome, 7, 1, 7-12.
[6] Trudy Ring, International Dictionary of Historic Places: Southern
  Europe, Taylor & Francis, 1996, p. 753, ISBN 1-884964-02-8.
[7] Roisman, pag. 16.
[8] Shea, pag. 64.
[9] Erodoto, Storie, 9, 44-45.
[10] The Cambridge ancient history: The fourth century B.C. edited by D.M.
  Lewis et al. I E S Edwards, Cambridge University Press, D. M. Lewis, John
  Boardman, Cyril John Gadd, Nicholas Geoffrey Lemprière Hammond, 2000,
  ISBN 0-521-23348-8, pp. 723-d.
[11] Edward Anson, A Companion to Ancient Macedonia, Wiley-Blackwell,
  dicembre 2010, p. 5, ISBN 978-1-4051-7936-2.
[12] (EN) Donald Kagan, Open Yale courses - Introduction to Ancient Greek
  History - Lecture 23: Twilight of the Polis., oyc.yale.edu..
[13] (EN) R. Malcolm Errington, Catherine Errington, A History of
  Macedonia, 1994, p. 4, ISBN 1-56619-519-5..
[14] (EN) Ian Worthington, Alexander the Great: A Reader, Routledge, 2003,
  p. 21..
[15] Levi, pag. 15.
[16] Levi, pag. 14.
[17] Levi, pag. 16.

Bibliografia

Fonti primarie
- Erodoto, Le Storie.
- Eusebio di Cesarea, Chronicon.
- Giustino, Epitome delle Storie Filippiche di Pompeo Trogo.
Fonti secondarie
- Eugene N. Borza: Before Alexander: constructing early Macedonia.
  Claremont, CA: Regina Books, 1999. Pp. 89. ISBN 0-941690-97-0 (pb)
- Robin Lane Fox, Alexander the Great, Penguin Books, 1973, ISBN
  0-14-008878-4 (pb).
- Nicholas G. L. Hammond, The Macedonian State, Oxford University Press,
  1989, ISBN 0-19-814883-6. Pg. 12-13.
- Joseph Roisman, Ian Worthington: A Companion to Ancient Macedonia,
  Wiley-Blackwell, 2010
- (EN) John Shea, Macedonia and Greece: The Struggle to Define a New Balkan
  Nation, McFarland, 1997.
- (EN) Joseph Roisman, Ian Worthington, A Companion to Ancient Macedonia,
  John Wiley & Sons, 2010, ISBN 978-1-4051-7936-2.
- Mario Attilio Levi, Alessandro Magno, Rusconi, 1994.

Voci correlate

- Macedonia (regione storica)
- Macedoni
- Esercito macedone
- Antico calendario macedonico
- Antica Grecia
- Sole di Verghina
- Re di Macedonia
- Filippo II di Macedonia
- Alessandro Magno
- Diadochi
- Ellenismo
- Dinastia antigonide
- Dinastia antipatride
- Lisimaco
- Pirro
- Impero seleucide
- Dinastia tolemaica
- Guerre macedoniche
- Macedonia (provincia romana)
- Cleopatra VII

Altri progetti

- Wikimedia Commons contiene immagini o altri file su Regno di Macedonia

Collegamenti esterni

- Ancient Macedonia at Livius, by Jona Lendering
- Hellenism in Macedonia, Britannica Online
- Twilight of the Polis and the rise of Macedon, su YouTube. (Philip,
  Demosthenes and the Fall of the Polis). Yale University courses, Lecture
  24. (Introduction to Ancient Greek History)
- Heracles to Alexander The Great: Treasures From The Royal Capital of
  Macedon, A Hellenic Kingdom in the Age of Democracy, Ashmolean Museum of
  Art and Archaeology, University of Oxford

Alessandro Magno

Alessandro III di Macedonia (in greco antico: Ἀλέξανδρος Γ' ὁ Μακεδών,
Aléxandros trίtos ho Makedόn),¹ universalmente conosciuto come Alessandro
Magno (in greco antico: Μέγας Ἀλέξανδρος, Mégas Aléxandros; Pella,
ecatombeone - 20 o 21 luglio 356 a.C. – Babilonia, targelione - 10 o 11
giugno 323 a.C.) è stato un militare macedone antico, re di Macedonia a
partire dal 336 a.C., succedendo al padre Filippo II.

È noto anche come Alessandro il Grande, Alessandro il Conquistatore o
Alessandro il Macedone. Il termine "magno" deriva dal latino magnus
"grande", che in greco antico si traduce con il termine mégas. È
considerato uno dei più celebri conquistatori e strateghi della storia.

In soli dodici anni conquistò l'intero Impero persiano, un territorio
immenso che si estendeva dall'Asia Minore all'Egitto fino agli attuali
Pakistan, Afghanistan e India settentrionale. Tale straordinario successo
fu dovuto sia ad una congiuntura storica eccezionalmente favorevole (le
crisi dell'Impero persiano e della Grecia delle polis, unite all'opera
espansionistica già iniziata dal padre) sia ad una sua innegabile
intelligenza militare e diplomatica. Dotato di grande coraggio e carisma,
Alessandro aveva un forte ascendente sui suoi soldati, che spronava anche
partecipando personalmente ai combattimenti. Inoltre, egli fu uno dei primi
condottieri dell'antichità ad aver capito l'importanza fondamentale della
propaganda, sia per guadagnare prestigio nelle proprie fila, sia per
incutere timore ai nemici.

Per assicurarsi ciò, Alessandro costituì un'imponente macchina mediatica
(si fece accompagnare per tutta la durata della sua campagna da una
quantità di storici e redattori di diari giornalieri, uno su tutti il greco
Callistene) e diede estrema importanza nel corso di tutta la spedizione a
gesti di forte valenza simbolica e alla divulgazione di leggende sulla
propria discendenza da eroi mitici (Eracle ed Achille) o persino da vere e
proprie divinità. Infine si sforzò in ogni modo di fondere e amalgamare le
culture delle diverse etnie che abitavano le terre che si trovò ad
unificare sotto il suo impero, dimostrando una disposizione al sincretismo
estremamente inusuale per un greco del suo tempo. La diffusione universale
che le sue innumerevoli conquiste diedero alla cultura greca, diedero
inizio al cosiddetto periodo ellenistico.

Alessandro morì a Babilonia nel mese di daisios (targelione) del 323 a.C.,
forse avvelenato, forse per una recidiva della malaria che aveva contratto
in precedenza o, secondo teorie più recenti, a causa di una cirrosi epatica
provocata dall'abuso di vino o di pancreatite acuta. Dopo la morte del
Conquistatore, l'Impero macedone fu suddiviso, non senza molti scontri e
guerre, tra i generali che lo avevano accompagnato nelle sue spedizioni. Si
costituirono così i cosiddetti regni ellenistici, tra cui quello Tolemaico
in Egitto, quello degli Antigonidi in Macedonia e quello dei Seleucidi in
Siria e in Asia Minore.

L'eccezionalità del personaggio e delle sue imprese ispirò, già durante la
vita ma ancor più dopo la sua morte, un gran numero di leggende (una famosa
è quella della costruzione delle mitiche Porte di Alessandro) e una
sterminata tradizione letteraria e figurativa, in cui il condottiero venne
ritratto in sembianza di eroe (ad esempio è spesso scolpito nudo, un
trattamento riservato, nella Grecia classica, esclusivamente agli dei o ai
semidei). Nella ritrattistica è spesso assimilato ad Achille, di cui
Alessandro stesso si considerava diretto discendente per parte di madre.

I racconti storici sul suo conto hanno ben presto assunto colorazioni
mitiche, ed è pertanto difficile discernere i fatti storici dalle
rielaborazioni fantastiche. Le storie a lui riferite non si ritrovano solo
nelle letterature occidentali: nella Bibbia (Primo libro dei Maccabei), ad
esempio, si fa esplicito riferimento ad Alessandro, mentre nel Corano il
misterioso Dhu al-Qarnayn (il Bicorne o letteralmente "quello dalle due
corna") viene talvolta identificato con il mitico conquistatore macedone.

Descrizione fisica

Alessandro non era dotato di un fisico particolarmente avvenente: era
piuttosto basso, tozzo e di corporatura robusta. Era affetto da
eterocromia, aveva cioè gli occhi di colore diverso (uno azzurro e l'altro
marrone, o forse nero), e la sua voce ci viene descritta come aspra.²
Portava sempre il collo leggermente inclinato verso sinistra e soffriva di
alcune malformazioni congenite che, alcuni storici affermano, potrebbero in
parte aver contribuito alla sua morte.³ Aveva i capelli ispidi e rossicci,
sebbene tendesse spesso a tingerli di biondo utilizzando una mistura di
fiori di zafferano ed acqua di potassio , trattandoli poi con profumi,
incenso e mirra. Aveva l'usanza di radersi il volto anche passata la
giovane età (cosa piuttosto inusuale tra i greci del suo tempo),
probabilmente a causa del fatto che gliene crescesse molto poca; per non
sfigurare in mezzo ai suoi dignitari, indusse anche loro a non portarla.

L'immagine di Alessandro è stata immortalata da molti artisti suoi
contemporanei, della cui opera non rimangono, purtroppo, che copie e
descrizioni. Il famoso scultore Lisippo fu nominato scultore di corte da
Alessandro stesso, e ritrasse il grande conquistatore in numerose statue.
Pirgotele fu invece l'unico autorizzato dallo stesso Alessandro a scolpire
la propria immagine sui sigilli e sulle pietre dure. Sappiamo anche che il
pittore Apelle immortalò su grandi tavole lignee numerose effigi e scene di
battaglia che ebbero Alessandro come protagonista.

Secondo Aristosseno di Taranto, apprendista di Aristotele, il corpo di
Alessandro emanava un profumo gradevole,⁴ che secondo alcune fonti conservò
a lungo anche dopo la morte. Lo scrittore Ateneo di Naucrati sottolineava
la sua abitudine al bere e all'ubriacarsi.⁵ Sappiamo inoltre da Plutarco⁶
che Alessandro, almeno a partire dalla Battaglia di Gaugamela, usava
indossare in battaglia la linothorax, la corazza multi-strato di lino in
uso alla fanteria leggera e alla cavalleria, invece della classica corazza
oplitica di bronzo, molto più pesante ma meno resistente alla penetrazione
delle frecce. In alcuni mosaici che ci sono pervenuti, Alessandro è
raffigurato proprio mentre indossa questo tipo di abbigliamento.⁷

Personalità

Alcuni dei più evidenti tratti della personalità di Alessandro si erano
formati secondo il modello dei suoi genitori. Sua madre, Olimpia, era
enormemente ambiziosa, e lo aveva incoraggiato a credere che fosse il suo
destino sconfiggere l'Impero Persiano. L'influenza di Olimpia instillò la
credenza del destino in Alessandro, e Plutarco ci dice che la sua ambizione
"mantenne il suo spirito greve e superbo con l'avanzare degli anni".

Tuttavia, suo padre Filippo fu il più immediato e influente modello di
Alessandro, il quale sin da bambino l'aveva visto fare campagne militari
praticamente ogni anno, vincendo battaglia dopo battaglia, sopravvivendo a
gravi ferite.

Il rapporto di Alessandro con suo padre forgiò la parte competitiva della
sua personalità; egli aveva il bisogno di surclassare suo padre, come si
può vedere tramite il suo spericolato comportamento in battaglia. Tuttavia,
Alessandro era preoccupato che suo padre non gli avrebbe lasciato "nessuna
grande o eccezionale impresa da esibire al mondo"; egli infatti sminuiva le
imprese di suo padre davanti suoi compagni.

Stando a Plutarco, Alessandro aveva tratti di violento e incauto
temperamento; egli aveva una natura impulsiva, che sicuramente ha influito
in alcune delle sue decisioni. Sebbene Alessandro fosse ostinato e non
rispondesse bene agli ordini impartitigli da suo padre, egli era aperto al
dibattito ben motivato. Egli aveva inoltre un lato più tranquillo - logico,
intuitivo e calcolatore.

Aveva un forte desiderio verso la conoscenza, un profondo amore per la
filosofia ed era un appassionato lettore; questo era senza dubbio dovuto
almeno in parte alla tutela di Aristotele.

Alessandro era intelligente e imparava in fretta. La sua intelligenza e
razionalità fu ampiamente dimostrata dalla sua abilità e successo come
generale. Aveva una grande autocontrollo per i "piaceri della carne", in
contrasto con la sua difficoltà nel porsi limiti quando invece si trattava
di alcolici.

Alessandro era un erudito e padroneggiava sia le arti che le scienze. Egli
aveva poco interesse negli sport o nei giochi Olimpici (a differenza di suo
padre), cercando solo di eguagliare gli ideali omerici di onore (time) e
gloria (kudos). Aveva molto carisma e una forte personalità,
caratteristiche che lo resero un grande leader. Le sue abilità uniche
furono ulteriormente dimostrate dall'inabilità dei suoi generali nel
mantenere unita la Macedonia e preservare l'impero dopo la sua morte - solo
Alessandro ebbe l'abilità necessaria per farlo.

Durante i suoi ultimi anni, e specialmente dopo la morte di Efestione,
Alessandro cominciò a mostrare segni di megalomania e paranoia. Le sue
straordinarie conquiste, insieme al suo stesso ineffabile senso del destino
e l'adulazione dei suoi compagni, potrebbero aver causato questo effetto.
Le sue illusioni di grandezza sono chiaramente visibili nel suo testamento
e il suo desiderio di conquistare il mondo, in quanto, egli è secondo varie
fonti definito come possessore di un'illimitata ambizione, un epiteto il
cui significato è diventato un cliché storico.

Sembra che egli stesso si credesse una divinità, o almeno cercava di farsi
trattare come tale. Olimpia insistette sempre che lui fosse il figlio di
Zeus, una teoria apparentemente confermata ad Alessandro da un oracolo di
Amun a Siwa. Egli dunque incominciò ad identificarsi come il figlio di
Zeus. Alessandro adottò gli elementi tipici del vestiario e dei costumi
persiani dell'epoca, pretendendo per esempio l'atto del proskynesis, una
pratica che i Macedoni disapprovavano, ed erano riluttanti ad accettare.

Questo comportamento gli costò l'affetto di molti dei suoi compatrioti. In
ogni caso, Alessandro era anche un sovrano pragmatico che comprendeva le
difficoltà del governare persone culturalmente differenti, molte delle
quali vivevano in regni dove il sovrano era considerato una divinità.
Perciò, piuttosto che megalomania, il suo comportamento potrebbe essere
stato un pratico tentativo di rinforzare il suo governo e mantenere il suo
impero compatto.

Biografia

La nascita

Alessandro nacque a Pella, capitale del regno di Macedonia, attorno al 20 o
21 luglio del 356 a.C. (o forse verso il 6 dello stesso mese).⁸ Era figlio
del re macedone Filippo II e della principessa epirota Olimpiade. Entrambe
le famiglie si consideravano discendenti diretti da due famosi eroi mitici:
quella del padre Filippo da Eracle, quella della madre da Achille.⁹
Alessandro si mostrò sempre affascinato da questa sua origine mitica, e nel
corso della sua vita ebbe in più occasioni a dimostrare di identificarsi
con entrambi questi poderosi eroi dell'antichità, specialmente con
quest'ultimo.

Inoltre, secondo una leggenda alimentata da lui stesso e dalla madre
Olimpiade dopo l'ascesa al trono, e riferitaci da Plutarco,¹⁰ il suo vero
padre sarebbe stato lo stesso dio Zeus, che una notte avrebbe preso le
sembianze di un serpente e giaciuto con la madre.¹¹

L'educazione

All'epoca della nascita di Alessandro, sia la Macedonia sia l'Epiro erano
ritenuti dai greci regni semi-barbarici, posti all'estrema periferia
settentrionale del mondo ellenico.

La sua nutrice fu Lanice, sorella di quel Clito il Nero che in seguito
divenne uno dei suoi più fidati generali.¹² Il padre Filippo volle dare al
figlio un'educazione greca e, dopo Leonida (che il suo allievo giudicò
avaro)¹³ e Lisimaco (con cui Alessandro legò molto rischiando una volta la
vita per salvarlo),¹⁴ scelse come suo maestro il filosofo greco Aristotele,
che lo educò per 3 anni, dal 343 a.C. al 341 a.C..¹⁵ ¹⁶ Aristotele
probabilmente insegnò ad Alessandro le scienze naturali, la medicina,
l'arte e la lingua greca, e inoltre sappiamo che preparò per lui
un'edizione annotata dell'Iliade¹⁷ , che Alessandro portò con sé per tutta
la sua campagna in Persia. I rapporti tra allievo e maestro, anche se con
alti e bassi, continuarono grossomodo assidui e amichevoli per diverso
tempo, anche dopo la partenza di quest'ultimo; solo verso la fine della sua
vita, Alessandro cominciò a diffidare di lui.¹⁸

Non si sa fino a che punto gli insegnamenti di Aristotele influirono sul
pensiero di Alessandro. Sembra molto probabile che non potessero esservi
molti punti di incontro tra i due: le teorie politiche di Aristotele erano
quelle classiche della grecità, fondate sulla concezione antica e
provinciale della città-stato, che ad Alessandro, che come il padre sognava
di unificare la grecità intera sotto un'unica guida, dovevano stare
strette.

Alessandro fu comunque un allievo brillante e capace: la sua abilità nella
retorica e nel suonare la lira furono già oggetto di un discorso pubblico
di Eschine ad Atene quando Alessandro aveva solo dieci anni.¹⁹ Il principe
macedone divenne anche ben presto un buon filosofo; in una lettera
inviatagli da Isocrate, l'oratore ateniese si complimenta con lui per la
sua competenza e bravura.²⁰

La caccia al leone e l'incontro con Bucefalo

Alcune fonti ci dicono che il giovane Alessandro già in tenera età
possedesse la tempra straordinaria che dimostrò più compitamente negli anni
successivi della sua breve e intensa vita. Molti episodi ci raccontano
delle mirabili gesta del principe da ragazzo, come la leggendaria caccia al
leone in cui Alessandro uccise la temibile bestia da solo. Estremamente
importante per la vita di Alessandro fu il suo incontro con l'indomabile
cavallo Bucefalo, che le fonti ci raccontano nei particolari.

Quando il principe aveva circa dodici anni, un amico del padre Filippo, il
generale Demarato di Corinto, comprò l'animale per l'impressionante somma
di tredici talenti con l'intento di farne dono al re. Questi, spaventato
dalla apparente indomabilità dell'animale, stava per rinunciare al regalo,
quando Alessandro notò che il cavallo era soltanto spaventato dalla propria
ombra. Allora gli si avvicinò, gli volse il muso verso il sole, e quindi
gli montò in groppa: da allora si dice che Bucefalo non si lasciò più
montare da nessun altro che non fosse il principe.

Bucefalo avrebbe accompagnato Alessandro per quasi vent'anni, attraversando
insieme a lui mezzo mondo fino alla sua morte, che sarebbe sopravvenuta nel
326 a.C. durante la battaglia dell'Idaspe. In onore del destriero,
Alessandro fonderà una nuova città dal nome Alessandria Bucefala.

Le prime spedizioni

Raggiunti i sedici anni di età, nel 340 a.C., Alessandro terminò la sua
educazione con Aristotele. Impegnato in una spedizione contro Bisanzio,
Filippo decise che il figlio era pronto ad intraprendere la reggenza del
regno di Macedonia, che lasciò sotto il suo controllo. Durante l'assenza di
Filippo, la tribù tracia dei Maedi decise di ribellarsi al governo di
Pella: Alessandro guidò la difesa con velocità e competenza, tanto che in
breve tempo disperse i rivoltosi. Nel cuore del loro territorio decise di
fondare una nuova città, Alessandropoli, insediandovi coloni greci.

Al suo ritorno, Filippo inviò nuovamente il figlio a sedare alcune rivolte
in Tracia. In quei mesi, la città di Amfissa cominciò a coltivare alcune
terre che erano sacre al dio Apollo: questa si presentò come l'occasione
perfetta per Filippo di intervenire in Grecia, in cui da tempo voleva
cominciare ad estendere la sua influenza. Egli inviò sul luogo Alessandro a
capo di un contingente militare, che raggiunse ben presto nel 338 a.C.;
l'esercito macedone, passando dalle Termopili, raggiunse ed occupò la città
di Elatea, a pochi giorni di marcia da Tebe e Atene. Gli ateniesi, guidati
da Demostene, decisero quindi di allearsi con i tebani per fronteggiare il
comune nemico macedone.

Gli eserciti si scontrarono nei pressi di Cheronea, in Beozia. La battaglia
che ne conseguì prese il nome di Battaglia di Cheronea, in cui la
cavalleria macedone, guidata dal giovane Alessandro, ebbe la meglio sui
trecento soldati del battaglione sacro tebano,²¹ considerato fino a quel
momento invincibile. Dopo la vittoria, l'esercito di Filippo discese
indisturbato tutta la penisola ellenica fino al Peloponneso, dove solo
Sparta si oppose alla sua avanzata. Tuttavia, il re macedone decise di non
rischiare una guerra con i Lacedemoni, la cui aurea leggendaria di
guerrieri invincibili era ancora ben viva nell'immaginario comune, e si
ritirò a Corinto.

Qui nel 337 a.C., egli costituì una nuova alleanza panellenica chiamata
Lega di Corinto, modellata sulla base della Lega panellenica anti-persiana
del 481 a.C.. Questa comprendeva tutte le polis greche ad eccezione di
Sparta. Filippo ne fu nominato Hegemón, "comandante", ed è in
quest'occasione che per la prima volta si fa ufficialmente menzione
dell'intenzione del re macedone di invadere la Persia.

L'esilio e l'assassinio di Filippo

Tornato a Pella, Filippo si innamorò perdutamente della nipote del suo
generale Attalo, Cleopatra Euridice, che divenne la sua settima moglie.
Questo matrimonio portò all'accendersi di aspri contrasti tra Alessandro e
suo padre; il principe era probabilmente preoccupato della sua posizione di
erede, poiché il futuro figlio di Cleopatra Euridice sarebbe stato l'unico
figlio legittimo di Filippo che fosse interamente di sangue macedone (la
madre di Alessandro, Olimpiade, era epirota).

I timori di Alessandro furono in qualche modo confermati al banchetto
nuziale, quando Attalo, il padre della sposa, si augurò in un brindisi che
gli dei potessero presto concedere alla Macedonia un erede legittimo.
Alessandro, comprensibilmente, si infuriò. Plutarco ci riporta la sua
risposta ad Attalo: dopo averlo insultato, gli avrebbe domandato «Ed io
cosa sarei, un bastardo?». Filippo si offese molto del trattamento che suo
figlio ebbe per il novello suocero e fece per scagliarsi contro Alessandro,
ma scivolò su una pozza di vino. «L'uomo che si prepara a passare
dall'Europa all'Asia» avrebbe detto allora Alessandro «non riesce neanche a
passare da un letto all'altro».

Per fuggire l'ira del padre, Alessandro fuggì con la madre a Dodona, in
Epiro, dove regnava il fratello di lei, Alessandro d'Epiro. Qui restò pochi
giorni, prima di continuare verso l'Illiria, dove trovò rifugio da un re
locale. Filippo, tuttavia, decise di perdonare molto presto il figlio, che
richiamò a Pella dopo appena sei mesi.

Nell'estate di quell'anno, il 336 a.C., mentre si trovava ad Ege, la
capitale ancestrale del regno macedone, per assistere al matrimonio di sua
figlia Cleopatra con Alessandro d'Epiro, Filippo fu assassinato da una
delle sue guardie, Pausania, che fu subito ucciso dalle guardie macedoni.
Non sappiamo quali siano le motivazioni alla base dell'assassinio, e anche
le fonti antiche discordano. Alcuni, tra cui Plutarco, accusano Olimpiade o
lo stesso Alessandro di essere stati a conoscenza della congiura, se non di
avervi addirittura preso parte. Altri pensarono che il mandante
dell'assassinio fosse il re di Persia, Dario III, da poco salito sul trono
di Persepoli. Secondo Aristotele, infine, Pausania era un amante di
Filippo, ed avrebbe ucciso il re perché avrebbe ricevuto violenze sessuali
da parte dei seguaci di Attalo, il padre della nuova moglie di Filippo.²²
Il fatto, comunque, che si abbiano testimonianze attendibili dell'esistenza
di alcuni complici, in attesa di raccogliere Pausania in fuga, tende ad
escludere quest'ultima ipotesi in favore di un complotto politico.

In ogni caso, alla morte del padre, Alessandro fu immediatamente proclamato
re dall'esercito e dai dignitari, all'età di soli vent'anni.

Il consolidamento del potere

Salito al potere nel 336 a.C., Alessandro si occupò subito di consolidare
il suo potere, facendo eliminare fisicamente tutti gli altri possibili
rivali al suo trono. Per prima cosa fece giustiziare il cugino Aminta IV,
figlio di Perdicca III e suo legittimo successore, fino al momento in cui
l'allora reggente Filippo II, il padre di Alessandro, decise di
spodestare.²³ Quindi con l'aiuto del generale Antipatro, consigliere del
padre, fece uccidere due dei tre principi macedoni della Lincestide. Inviò
infine un sicario per uccidere lo zio Attalo, che allora si trovava già in
Asia minore a guidare l'avanguardia dell'esercito macedone. La madre
Olimpiade, nel frattempo, fece bruciare vive Cleopatra Euridice, la giovane
vedova di Filippo, e la di lui figlia Europa.

Consolidato così il suo potere in patria, Alessandro poté cominciare a
guardare alla penisola ellenica. Qui, infatti, la notizia della morte di
Filippo aveva dato vita ad una serie di rivolte e insurrezioni a Tebe,
Atene e in Tessaglia. Alla guida di un numeroso esercito, scese nuovamente
in Grecia: dapprima causò la resa dell'esercito tessalico, quindi continuò
la marcia verso sud fino alle Termopili, dove fu riconosciuto comandante
della Lega Anfizionica. A questo punto si diresse verso Corinto, dove
incontrò il filosofo cinico Diogene. L'incontro è divenuto celebre grazie
allo scambio di battute che sarebbe avvenuto tra i due: Alessandro, che
ammirava molto la filosofia cinica, avrebbe chiesto a Diogene cosa potesse
fare il re di Macedonia per lui, e il filosofo avrebbe risposto di
spostarsi più in là, poiché la sua figura gli nascondeva il sole.²⁴ Sembra
che Alessandro fu positivamente colpito dalla risposta, poiché disse:
«Veramente, se non fossi Alessandro vorrei essere Diogene».²⁵

A Corinto, Alessandro prese il titolo che fu del padre di Hegemón della
Lega Ellenica, e fu messo a capo dell'esercito greco nella imminente
spedizione contro l'Impero Persiano.

La campagna nei Balcani

Ricevuto l'appoggio dei Greci (con l'eccezione ancora di Sparta),
Alessandro decise di rivolgersi a nord, per assicurare i confini del suo
regno prima della spedizione in Persia. Nella primavera del 335 a.C. partì
alla volta dei Balcani. I primi ad essere sconfitti furono i Triballi, una
popolazione stanziata in una regione più o meno corrispondente all'odierna
Bulgaria settentrionale; dopo una serie di battaglie vittoriose,²⁶ in cui
Alessandro diede prova di grande abilità strategica, i Triballi guidati dal
loro re Sirmo furono definitivamente sconfitti sul fiume Ligino, subendo
perdite enormi a fronte della sola cinquantina di morti macedoni..²⁷
Percorrendo il corso del fiume, Alessandro si ritrovò sulla sponda del
Danubio, che seguì per tre giorni fino a che non trovò l'esercito dei Geti,
alleati dei Triballi, sulla sponda opposta. Alessandro guadò il fiume di
notte, cogliendo di sorpresa l'esercito nemico e costringendolo a battere
in ritirata.

Dopo circa 4 mesi di campagna, ad Alessandro giunsero notizie di altre
insurrezioni in Illiria, comandate dal re dei Dardani Clito e dal re dei
Taulanti Glaucia. Egli decise quindi di marciare verso est, e uno dopo
l'altro sconfisse gli eserciti dei rivoltosi, assicurandosi così la pace
nel confine settentrionale.

L'insurrezione delle poleis

Dopo le vittorie nei Balcani, si sparse in Grecia la voce che Alessandro
fosse rimasto ucciso in battaglia. Questa notizia provocò una nuova
ribellione a Tebe e Atene, probabilmente in parte alimentata dai
Persiani.²⁸

Con una marcia rapidissima (più di 200 chilometri percorsi in soli
quattordici giorni),²⁹ Alessandro raggiunse Tebe e la circondò. L'esercito
macedone travolse ogni fortificazione, e rase quasi al suolo l'intera
città, risparmiando solamente i templi e la casa del poeta Pindaro.
L'intero territorio della polis fu diviso tra le città beote confinanti.
Atene fu risparmiata, a patto che la città consegnasse i capi del movimento
anti-macedone: alla fine solo il generale Caridemo fu esiliato, e in
seguito si alleò con i persiani di Dario.³⁰

Era giunto il momento per Alessandro di partire per la tanto desiderata
campagna in Asia. Prima della partenza, però, il macedone si volle fermare
all'oracolo di Delfi per ascoltare il vaticinio della Pizia. Per il tempo
in cui il re arrivò al tempio, però, l'Oracolo non poteva essere
consultato. Alessandro, però, non si perse d'animo: costrinse con la forza
la sacerdotessa nel tempo e la obbligò a vaticinare, e solo a questo punto
ella avrebbe espresso il suo responso: Alessandro sarebbe stato
«invincibile».³¹

Conquista dell'Impero persiano

Nella primavera del 334 a.C. Alessandro, dopo aver lasciato al fidato
generale Antipatro la reggenza di Macedonia, passò l'Ellesponto alla guida
di un grande esercito.

Le fonti discordano fin dall'inizio sul numero esatto delle truppe di
Alessandro: probabilmente si trattò di una fanteria di circa 48.000 unità,
6.000 cavalieri e una flotta di 120 triremi. Tolomeo, uno dei generali più
fidati del condottiero macedone che tenne un diario sulla spedizione, ci
dice invece che le armate erano inizialmente composte da 30.000 fanti e
5.000 cavalieri, Anassimene di Lampsaco descrive 43.000 fanti e 5.500
cavalieri, mentre Callistene, lo storico ufficiale della campagna, contava
una fanteria di 40.000 unità e una cavalleria di 4.500. Sappiamo per certo,
in ogni caso, che i soldati provenivano in gran parte dall'esercito del
Regno di Macedonia, ma vi erano anche contingenti greci provenienti da
tutte le città che facevano parte della Lega di Corinto.

Giunto indisturbato sulle coste dell'Asia minore, Alessandro si recò subito
a rendere omaggio alla tomba dell'eroe Protesilao, secondo il mito il primo
guerriero acheo a sbarcare sulle spiagge di Troia in occasione del famoso
assedio della città. Ivi giunto, compì un sacrificio e rese palese la sua
intenzione di conquistare l'intero Impero di Persia con un gesto di sicuro
effetto: gettò la propria lancia e la lasciò conficcarsi nel suolo, nella
terra d'Asia.

La battaglia del Granico

Il comandante delle truppe del Gran Re di Persia nella regione era un
mercenario greco di nome Memnone, nato a Rodi e che aveva sposato una donna
persiana. Egli sosteneva che la tecnica migliore per stroncare subito
l'avanzata di Alessandro nel continente fosse quella della cosiddetta
"terra bruciata": attirare l'esercito macedone verso l'interno, e bruciare
e distruggere tutto ciò che c'era nei dintorni, così da rendere per i
macedoni impossibile l'approvvigionamento dei rifornimenti. I satrapi
persiani, però, non furono d'accordo nell'infliggere al proprio territorio
danni così ingenti,³² e preferirono invece scontrarsi direttamente con le
armate di Alessandro il prima possibile.

Lo scontro ebbe luogo presso il fiume Granico, nei pressi del sito
dell'antica Troia. La tattica di Alessandro era chiara: aprire dei varchi
nella fanteria nemica, lasciando poi spazio alla cavalleria per spezzare
l'esercito persiano (che era disposto lungo le ripide rive del fiume) e
permettendo così alla falange macedone di caricare con le sarisse e porre
fine alla battaglia.

La vittoria fu schiacciante, anche se Alessandro venne ferito, e fu
addirittura necessario che Clito il Nero gli salvasse la vita. L'esercito
persiano subì perdite tremende, mentre i macedoni contarono appena un
centinaio di morti.³³ Alessandro inviò trecento tra le armature nemiche più
belle ad Atene per essere esposte sull'acropoli, un ovvio riferimento ai
trecento guerrieri spartani di re Leonida che si batterono valorosamente
alle Termopili nel 480 a.C..

La resistenza di Mileto e l'accordo con la città di Sardi

L'avanzata di Alessandro trovò solo la città di Mileto ad opporgli fiera
resistenza: pur avendo anche loro inviato in precedenza ai Macedoni una
lettera di resa, cambiarono idea non appena vennero a conoscenza
dell'arrivo imminente di una flotta amica in loro sostegno. Alessandro
occupò quindi il porto, cercando di impedirne l'entrata alle 400 navi
nemiche che stavano per giungere,³⁴ e assaltò le mura, iniziando l'assedio.
Dopo tre giorni giunsero i rinforzi ma non venne permesso loro di
attraccare: ciò fu possibile grazie allo sforzo di Nicanore e dei suoi
soldati che, stanziando nei pressi dell'isola di Lade, controllavano il
porto.

Si dice che a questo punto Parmenione suggerì di attaccare la flotta
nemica, avendo notato buoni auspici per la vittoria in mare (un'aquila che
si era poggiata sulla spiaggia vicino alle loro imbarcazioni); Alessandro,
tuttavia, gli rispose che aveva male interpretato i segni e che la vittoria
sarebbe venuta per terra, in quanto il volatile si era poggiato sul suolo;
l'evento è probabilmente inventato.³⁵ I Macedoni sconfissero gli avversari
e reclutarono trecento uomini nemici nel loro esercito (questo reclutamento
indusse alla resa i combattenti nemici più valorosi).

Contro la città di Sardi bastò un accordo con il suo capo, Mitrine, che
accolse Alessandro come fosse un amico; il re macedone permise ai cittadini
di continuare a regolarsi con le leggi già in uso e concesse inoltre
ulteriori privilegi.³⁶ Raggiunse Efeso, dove i mercenari nemici impauriti
erano precedentemente fuggiti, e la occupò instaurando una democrazia al
posto della precedente oligarchia, come era avvenuto nelle altre città
conquistate.³⁷ La città entrò a far parte della Lega di Corinto. Questa sua
politica portò ad Alessandro molti consensi e provocò la resa spontanea di
altre città. Tutte le πόλεις (pòleis) della costa, che avevano mal
sopportato le ingerenze persiane, salutarono il macedone come un
compatriota liberatore.

Il controllo delle zone conquistate

Il governo della Caria fu affidato ad Ada, ultima sorella di Mausolo e di
Pissodaro (colui che anni prima aveva progettato un matrimonio fra sua
figlia e uno dei figli di Filippo).³⁸ La donna chiese udienza al
conquistatore, lasciando Alinda (luogo dove aveva trovato rifugio) per
incontrarlo; nel parlargli lo denominò figlio.³⁹

Mentre il grosso dell'esercito svernava in Lidia (terra poi concessa ad
Asandro) al comando di Parmenione, Alessandro passò in Licia, in Panfilia,
in Pisidia e in Frigia; quest'ultima venne concessa al comandante della
cavalleria tessalica (Calate) e in sua sostituzione Alessandro nominò nuovo
comandante della cavalleria Alessandro Linceste, scelta poi rivelatasi
infausta; Linceste, in seguito, fu da lui fatto arrestare con l'accusa di
tradimento.⁴⁰

L'assedio ad Alicarnasso

L'intento di Alessandro era quello di conquistare tutte le città costiere
impedendo l'attracco alle navi nemiche; nel frattempo si ebbe la notizia
della morte di un figlio di Dario, ucciso per ordine dello stesso padre in
quanto era in procinto di tradirlo.⁴¹

Si trovò di fronte ad Alicarnasso, una roccaforte dove si era rifugiato
Memnone per aiutare la flotta persiana disposta nelle acque vicine; la
città era provvista di un grande fossato e disponeva di scorte sufficienti
a resistere ad un eventuale lungo assedio. In questa battaglia il macedone
utilizzò le macchine che lanciavano pietre per difesa e non per attaccare
le mura.

Alessandro attaccò quindi una torre, nella vana speranza che il suo crollo
coinvolgesse parte delle mura; ma alla caduta della prima non conseguì la
caduta della seconda. Si concentrò allora su un'altra zona, colmando prima
il fossato e poi attaccando con le sue macchine, senza grossi esiti. In
quell'occasione morì Neottolemo, fratello di Aminta di Arrabeo, insieme a
circa 170 soldati, mentre meno di venti (16) furono le vittime fra i
macedoni, e 300 i feriti.⁴²

I Persiani resistettero ad altri assalti grazie al fuoco che bruciò
un'elepoli dei greci.

Furono allora mandati duemila uomini persiani, mille dei quali armati di
fiaccole con l'obiettivo di incendiare ogni macchina nemica, mentre gli
altri mille dovevano attaccare di sorpresa i Macedoni nel momento in cui
sarebbero stati impegnati a spegnere i vari incendi. La loro azione non
colse impreparati gli uomini di Alessandro, che fecero strage dei nemici;
del secondo contingente si occupò Tolomeo. I soldati persiani rimasti in
vita cercarono di tornare nella città, ma, temendo che anche gli invasori
entrassero con loro, venne chiuso il cancello e il ponte stesso non resse
al peso. Si contarono 1.500 morti per i Persiani e 40 dei Macedoni, fra cui
il capo degli arcieri Clearco.⁴³

Diodoro differisce totalmente da questa versione (narrata fra gli altri da
Arriano-Tolomeo); secondo l'autore, soltanto all'inizio stavano avendo la
meglio i Macedoni, guidati fra gli altri probabilmente dai battaglioni di
Addeo e Timandro, ma di fronte al secondo assalto molti dei greci si
spaventarono e la paura aumentò ancora di più all'ingresso dello stesso
Memnone, il cui esercito ammutolì per un attimo lo stesso Alessandro.
Soltanto grazie ai veterani, al cui comando si pose Atarrias, che spronò i
più giovani e inesperti, riuscirono a sconfiggere l'esercito nemico
uccidendo Efialte, uno dei comandanti nemici. L'episodio ritrova conferma
in un racconto successivo riguardante Clito il Nero e Alessandro, nel quale
il primo ricordò al secondo che senza l'intervento di Atarrias i Greci
forse sarebbero ancora ad assediare Alicarnasso.⁴⁴ Si riportano anche i
nomi dei generali nemici, gli stessi Efialte e Trasibulo, che tempo prima
vivevano ad Atene e di cui Alessandro chiese la consegna, ma a cui fu dato
la possibilità dell'esilio e quindi di allearsi con Dario. In ogni caso la
resistenza non superò i due mesi.⁴⁵

La città venne incendiata dai Persiani,⁴⁶ mentre il generale nemico Memnone
fuggì rifugiandosi temporaneamente sull'isola di Cos. Il re macedone,
entrato nella città, ordinò di uccidere chiunque avesse appiccato il fuoco
e quando si rese conto dei danni che aveva subito la fece distruggere
completamente; visti, però, i resti ritrovati, sembra che questa sia
un'esagerazione.⁴⁷

Alessandro lasciò Orontobate, che si era rifugiato nella roccaforte di
Salmacide, dando incarico a due dei suoi uomini più fidati (Tolomeo di
Filippo e Asandro) di conquistare le restanti città della regione,
lasciando a loro parte dell'esercito (3.000 fanti e 200 cavalieri). Nel
frattempo il re macedone avrebbe proseguito la sua conquista dell'Impero
Persiano.

I primi tradimenti e il nodo gordiano

A questo punto il re macedone diede il congedo a tutti i militari che si
erano sposati poco prima di partire per la spedizione⁴⁸ e inviò parte del
suo esercito a Perge, mentre lui continuava il suo percorso costiero. Dopo
un evento fortuito (il vento cambiò al suo passare rendendo agevole il
passaggio in una zona altrimenti impervia)⁴⁹ riscosse molti consensi e
contributi da parte dei suoi uomini che subito convertì in paghe per i
soldati.

Alessandro viaggiò per Termesso, Aspendo e Faselide. Nel frattempo arrivò
da Parmenione Sisine, un messaggero persiano inviato da Dario III col
proposito di persuadere Alessandro di Lincestide a uccidere il proprio re;
se quest'ultimo avesse accettato la proposta avrebbe ricevuto un premio di
duemila talenti d'oro (a cui si aggiungeva la corona stessa). Il generale
dunque, ritenendo rischioso comunicare la risposta per iscritto, inviò ai
persiani un messaggero travestito, evitando così ogni possibile pericolo di
intercettazione, per chiedere come avrebbe dovuto agire.⁵⁰

Gli storici non concordano con questo passo per via della presenza di tanti
punti oscuri. Anche la sorte di Alessandro di Lincestide viene raccontata
in vari modi: Tolomeo dopo la sua cattura non citerà più il suo nome; forse
fu ucciso per un tradimento quattro anni dopo le vicende narrate, oppure,
come racconta Aristobulo, egli morì addirittura prima della partenza per la
conquista dell'Asia, ucciso da una donna a cui chiese del denaro.⁵¹ Dati
certi riportano però l'esistenza di un comandante dei Traci con tale nome,
sia all'epoca di Tebe sia in Asia.

Altri resoconti identificano Sisine come uomo di fiducia del re macedone,
che gli rimase fedele sino a poco prima della battaglia di Isso, quando gli
venne commissionato l'omicidio di Alessandro; scoperto, per ordine del re,
Sisine venne poi ucciso dagli arcieri.⁵²

Dopo aver fatto dono al veterano Antigono Monoftalmo di un ampio
territorio, Alessandro giunse nell'antica capitale Gordio, dove si svolse
l'episodio del celebre nodo gordiano: pare che esistesse un antico carro il
cui giogo era assicurato da un nodo inestricabile e che un oracolo avesse
promesso il dominio dell'Asia a chi fosse riuscito a scioglierlo. Il
macedone, dopo alcuni tentativi, risolse il problema estraendo la spada e
tagliando il nodo con un colpo netto.⁵³ Diversamente Aristobulo afferma che
fu facile per il re sciogliere quel nodo, senza l'utilizzo della propria
spada bensì staccando semplicemente la spina che teneva il nodo legato al
carro.⁵⁴

A Gordio, nel maggio del 333 a.C., Alessandro aspettò che Parmenione lo
raggiungesse insieme alle sue truppe, cui si aggiunsero 4.000 soldati (di
cui 3.000 erano Macedoni).⁵⁵ Riuscì a far avere ad Antipatro 500 talenti e
600 ne donò ad Anfotero, per rinforzare la flotta greca, rispettando
l'alleanza.⁵⁶

In seguito Memnone, dopo aver conquistato Chio e le città di Lesbo
(Mitilene non riuscì mai a conquistarla), tentò di preparare trecento navi
con cui partire per invadere Eubea e Attica,⁵⁷ ma si ammalò e morì. La sua
azione di resistenza fu proseguita da un suo parente, Farnabazo, aiutato da
Autofradate. I due ottennero piccole vittorie (fra cui la conquista di
Mitilene, Mileto e Tenedo) alternate ad altrettante piccole sconfitte, ma
il numero dei loro soldati non impensieriva Alessandro.

Battaglia di Isso (333 a.C.)

Preludio

Alessandro nel giugno del 333 a.C. entrò nella Cilicia e scese in una
radura descritta tempo prima da Senofonte,⁵⁸ arrivando dopo molte miglia a
Tarso. Nel frattempo Dario III, a Susa, venuto a conoscenza della morte del
suo più celebre generale, convocò il consiglio di guerra; Caridemo chiese
di essere posto al comando di un esercito di 100.000 uomini,⁵⁹ ma
l'imperatore persiano decise di muoversi personalmente a partire da luglio.
Verso la fine di agosto o l'inizio di settembre partì. Le cifre
dell'esercito persiano non sono riportate correttamente da nessun cronista
storico del tempo: erano 600.000 secondo Arriano e Plutarco,⁶⁰ 400.000
fanti a cui si sommano 100.000 cavalieri secondo Giustino e Diodoro, mentre
Callistene e Curzio Rufo riferiscono solo di 30.000 mercenari greci; altri
riportano che il contingente schierato fu di 160.000 unità.

In ogni caso Dario aveva radunato un'armata numerosa, tre o quattro volte
superiore a quella macedone. I Persiani si schierarono nella pianura
all'uscita dei passi montani delle porte siriache, trovando una buona
posizione strategica a Sochi.⁶¹

Nel frattempo Alessandro fu colpito da una malattia, forse per aver nuotato
nel Cidno. Colui che lo curava, Filippo di Acarnania, voleva in realtà
ucciderlo, ma il re ne fu informato da Parmenione.⁶² Secondo Arriano e
Curzio, Parmenione fece pervenire ad Alessandro una lettera dove si
riferiva dell'intenzione del medico di ucciderlo. Alessandro lesse la
lettera poco prima di bere il rimedio approntato dal medico e, confidando
della sua lealtà, subito dopo bevve e gli consegno la lettera. Il re guarì
verso la fine di settembre. Successivamente passò per Anchialo, dove una
tradizione diceva che questa città e quella di Tarso furono costruite in un
giorno e, dopo la conquista di Soli, corse a Mallo, dove era in atto una
guerra civile che fece terminare; qui venne a conoscenza che Dario era
posizionato a Sochi e decise quindi di affrontarlo.⁶³ Alessandro lasciò i
feriti e i malati delle sue truppe a Isso, poi riprese la marcia e giunse a
Miriandro dove si accampò.⁶⁴ Qui decise di attendere Dario attraverso le
Porte Assire (oggi chiamato Passo Beilan).⁶⁵

La battaglia

Parmenione fu mandato in avanscoperta e a fatica riuscì a controllare il
passo di Kara-kapu, Alessandretta e una parte di Isso; Alessandro lo
raggiunse successivamente.

A novembre, infine, il re persiano, temendo che l'inverno lo costringesse a
ritirarsi nei quartieri invernali senza aver fermato Alessandro, gli venne
incontro. Entrambi non sapevano esattamente dove si trovasse l'altro.
Arrivato ad Isso, Dario trovò solo gli uomini abbandonati dal re
avversario, in quanto non erano più utili all'imminente battaglia perché
feriti o malati; il suo nemico si trovava a sole quindici miglia circa più
a sud.⁶⁶

Fiducioso della superiorità numerica del suo esercito, Dario si spostò alle
spalle del nemico, nella pianura costiera di Isso, l'odierna Dorto; la sua
idea era quella di spezzare l'esercito macedone, confidando che l'alto
numero dei soldati reclutati lo avrebbe portato alla vittoria anche su un
terreno meno favorevole, nella ristretta pianura chiusa tra i monti del
Tauro, il mare e il fiume Pinar,⁶⁷ dove poterono essere schierati non più
di 60.000 fanti, 30.000 cavalieri, altri 20.000 uomini e dietro a loro
30.000 mercenari greci.⁶⁸ Il tutto equivaleva per capacità alla falange
macedone.⁶⁹ Ancora più dietro vennero schierati altri soldati, mentre Dario
occupava il centro come loro usanza,⁷⁰ su un carro con 3.000 uomini posti a
guardia. Alla sinistra si posero 6.000 arcieri e 20.000 fanti sotto il
comando di Aristomede.⁶⁸

Lo scontro iniziò alle cinque e mezzo del primo novembre.⁷¹ Alessandro
guidò direttamente la carica con la cavalleria leggera sull'ala destra:
superò gli sbarramenti posti dalle truppe persiane mentre la falange, meno
veloce nei movimenti, cedeva lentamente al nemico che l'attaccava da ogni
parte.⁷² Nel suo slancio, Alessandro raggiunse quasi il sovrano persiano e
si dice cercò di colpirlo, non riuscendoci, con una lancia. Dario decise di
ritirarsi, costretto a lasciare il suo carro e a darsi alla fuga su un
cavallo,⁷³ mentre suo fratello Ossatre rimase a combattere sino alla morte.

Il dopo battaglia

La battaglia si concluse con una completa disfatta dei Persiani, tra i
quali si contarono oltre 110.000 morti⁷⁴ fra cui ufficiali quali Savace
(satrapo d'Egitto), Arsame, Reomitre e Atize, i quali avevano già
combattuto in passato contro l'avanzata macedone uscendone in salvo. Il
Grande Re perse le sue migliori truppe, quasi tutti i più validi ufficiali
del suo esercito e soprattutto il proprio prestigio di condottiero,
distrutto dalla sua precipitosa fuga davanti al nemico.

Fra i Macedoni si contarono 150 perdite, tra cui 32 fanti, mentre i feriti
erano oltre 500.⁷⁵ Lo stesso Alessandro venne ferito ad una coscia. Vennero
catturati, oltre ad un immenso bottino, anche alcuni familiari di Dario tra
cui sua madre Sisigambi, sua moglie Statira I e le sue figlie Statira II e
Dripetide.⁷⁶

Il giorno successivo Alessandro andò con Efestione a far visita alle
prigioniere. In quell'occasione Sisigambi non seppe riconoscere chi dei due
fosse il re, rendendo omaggio alla persona sbagliata. Un servo le fece
notare l'errore e il conquistatore macedone per evitarle l'imbarazzo le
disse di non preoccuparsi in quanto entrambi erano Alessandro;⁷⁷ il
condottiero, adeguandosi a come già aveva fatto con Ada tempo addietro,
iniziò a rivolgersi alla regina persiana chiamandola madre.⁷⁸ Visitò i
feriti, pur essendo lui stesso uno di loro, e onorò ogni soldato che si
fosse distinto durante la battaglia offrendo ricompense adeguate.⁷⁹

L'ambasciata di pace

Giunto a Marato, il conquistatore macedone ricevette alcuni ambasciatori
inviati dal re persiano; questi chiedevano la pace e il riscatto dei
prigionieri. Gli ambasciatori erano accompagnati da una lettera con la
quale si ricordava ad Alessandro che, ai tempi del padre Filippo, la
Macedonia e la Persia erano state alleate e furono i Macedoni ad infrangere
per primi tale alleanza.⁸⁰

Alessandro rifiutò le proposte di pace di Dario preferendo la via della
conquista all'accontentarsi dei numerosi territori fino a quel momento
assoggettati. Invece di proseguire immediatamente verso l'Asia preferì
entrare in Egitto al fine di coprire le spalle al suo esercito prima della
spedizione successiva.

Damasco e Tiro

Parmenione poi fu inviato a Damasco, dove riuscì a racimolare 2.600
talenti⁸¹ e 500 libbre d'argento, con i quali riuscì a pagare ogni debito
contratto con l'esercito. Parmenione riportò con sé anche 329 musiciste e
quaranta «fabbricanti di profumi»,⁸² oltre ad uno scrigno in cui Alessandro
nascose la sua copia dell'Iliade e Barsine, figlia di Artabazo (che
discendeva da una figlia di un re) e vedova del generale Memnone,⁸³ che
divenne una delle compagne dello stesso re macedone, da cui ebbe un figlio,
Eracle.

Dopo la vittoria lo stesso Alessandro scrisse una lettera a Dario con la
quale gli comunicò che avrebbe dovuto chiamarlo «signore di tutta l'Asia» e
che avrebbe potuto ottenere il riscatto della moglie e dei figli se fosse
venuto di persona a chiederlo. Nel caso in cui il sovrano persiano non
l'avesse riconosciuto superiore a lui ci sarebbe stato un nuovo
combattimento.⁸⁴

Alessandro si dedicò quindi alle città costiere per eliminare le ultime
basi della flotta persiana. Si sottomisero senza opporre resistenza Arado,
Biblo e Sidone con le loro flotte navali, mentre Tiro, che per allearsi o
meno attendeva di capire chi stesse vincendo fra i due schieramenti,⁸⁵ non
fu benevola come le precedenti. Il re cercò in un primo momento di
convincerli a farli entrare in città con il pretesto di voler rendere
omaggio ad una loro divinità, Melqart; loro tuttavia non acconsentirono e
gli venne suggerito di recarsi nella parte vecchia della città dove vi era
un tempio dedicato. In questo modo avrebbero quindi evitato la parte nuova,
quella che invece interessava al macedone.⁸⁶ Il conquistatore inviò loro
dei messaggeri che furono tutti uccisi, violando il codice non scritto.⁸⁷
Era il mese di febbraio dell'anno 332 a.C.

La città oppose un'accanita resistenza, forte anche del fatto che Cartagine
aveva promesso di inviare presto soccorsi. La parte nuova era ubicata su
un'isola vicino alla costa (si parlava di una distanza di 700 metri);
Alessandro pensò dunque di utilizzare dei detriti dell'antica città
continentale, distrutta anni prima da Nabucodonosor II (dopo un assedio di
tredici anni), per unire l'isola alla costa rendendola dunque una penisola,
usando anche alberi, legname a cui venivano alternati strati di macigni e
detriti.⁸⁸ Intanto racimolò, durante un viaggio che lo portò anche a
Sidone, una piccola flotta composta da 224 navi, fra cui alcune quinquiremi
del re Pnitagora, sovrano dei ciprioti⁸⁹ a cui il conquistatore donò una
miniera di rame. Oltre a loro riuscì ad aggiungere alle sue fila anche
4.000 mercenari comandati da Cleandro.

L'assedio durò sette mesi (dal febbraio del 332 a.C. sino a luglio-agosto).
Fra le varie idee utilizzate vi fu quella di due navi unite a prua che
trasportavano degli arieti. La resistenza dei Tiri fu eroica: riparavano
ogni breccia creata, gettavano pietre contro le navi che trasportavano gli
arieti (anche se tali massi furono raccolti e catapultati lontano dagli
assalitori), tagliavano le corde che reggevano le ancore anche con l'uso di
palombari (in seguito furono sostituite da catene).⁹⁰ Inoltre, dato il gran
numero di tecnici e ingegneri presenti nella città, costruirono facilmente
tante nuove macchine da guerra per opporsi con più efficacia all'assedio;⁹¹
a loro si contrapponeva, nella costruzione di macchine all'avanguardia, un
solo inventore tessalo, Diade.

Giunse un'altra lettera da Dario, una proposta di pace, probabilmente
durante l'assedio a Tiro.⁹² Questa volta alla proposta erano allegati molti
doni fra cui 10.000 talenti, la mano di sua figlia e il possesso di un
vasto territorio sino all'Eufrate. Vi fu qui una celebre conversazione fra
Parmenione e Alessandro: «Se io fossi Alessandro, accetterei la tregua e
concluderei la guerra senza più correre altri rischi». «Lo farei se fossi
Parmenione; ma io sono Alessandro e come il cielo non contiene due soli,
l'Asia non conterrà due re».⁸⁷

Fu probabilmente la notizia della morte della moglie, avvenuta durante il
travaglio di un nuovo nascituro, a far cambiare idea al re.⁹³ Infatti,
saputo del secondo rifiuto, Dario si dedicherà a radunare un esercito
ancora più vasto del precedente. Nel frattempo la flotta navale macedone
sconfisse molti dei suoi nemici, fra cui Carete, fuggito tempo addietro
dalla Grecia stessa.

Gli abitanti di Tiro vennero informati che i rinforzi da Cartagine non
sarebbero giunti e di conseguenza escogitarono altre difese ancora più
cruente, fra cui quella di gettare dalle mura sabbia e fango bollente che
una volta entrate nelle armature degli assedianti avrebbero causato
ustioni.⁹⁴ Si dice che Alessandro abbia avuto dei dubbi sulla prosecuzione
dell'assedio; alla fine scelse di continuare ciò che aveva iniziato, dato
che una rinuncia sarebbe stata una testimonianza troppo grande della sua
non invincibilità.⁹⁵

Plutarco racconta che, giunti all'ultimo giorno del mese di agosto,
l'indovino Aristandro predisse, dopo aver interpretato i segni che il cielo
stava dando, la conquista della città entro la fine del mese; Alessandro
quindi decise che quel giorno non era più il trenta ma il ventotto del
mese.⁹⁶ Alla fine di agosto le navi di Alessandro subirono un pesante
attacco e quelle di Pnitagora, Androclo e Pasicrate, dopo essere state
speronate, affondarono l'una dopo l'altra. Non appena il macedone si
accorse di quanto stava accadendo ordinò alle navi più vicine di
avvicinarsi al molo nemico impedendo così l'uscita di altri convogli e
permettendo di concentrare l'azione su quelli rimasti.⁹⁷ I Macedoni
utilizzarono a quel punto varie tattiche: l'attacco ad entrambi i porti, un
diversivo con una piccola unità navale e l'attacco decisivo alle mura.
L'offensiva fu inizialmente guidata da Admeto, ammiraglio della nave del
re, poi ucciso in quella battaglia.⁹⁸ Successivamente l'attaccò fu guidato
da Alessandro in persona. Per paura della sconfitta imminente ci fu chi
preferì uccidersi.⁹⁹ La città infine cadde e le perdite macedoni furono in
quell'attacco circa una ventina, che si sommano alle circa quattrocento nel
corso di tutto l'assedio.¹⁰⁰

In quest'occasione si vide la furia del re: fece uccidere 8.000 cittadini
(di cui 2.000 vennero crocifissi)¹⁰¹ e molti di più furono ridotti in
schiavitù o venduti; si mostrò tuttavia benevolo con chi aveva trovato
riparo nei templi, fra cui il re di Tiro, Azemilco. Alessandro fu dunque di
parola e sacrificò, come aveva chiesto di fare in precedenza al dio locale,
la catapulta che aveva fatto per prima breccia nella città.¹⁰²

La data della caduta della città è controversa: Arriano cita il mese di
luglio, all'epoca in cui si distingueva come magistrato d'Atene Aniceto,
che aveva cambiato nome in Nicerato per festeggiare la vittoria di
Alessandro.¹⁰³

La conquista di Gaza

Dopo Dor e Ashdod arrivò il turno di Gaza, comandata da Batis (o Bati), che
si oppose alla conquista. Alessandro fece trasportare le macchine da guerra
utilizzate in precedenza e alle proteste dei suoi uomini replicò, dopo aver
osservato le possenti mura della fortezza scoscesa, che più un'impresa
appariva impossibile a maggior ragione doveva essere compiuta per stupire
alleati e nemici.¹⁰⁴ Iniziò dunque la costruzione di gallerie, impresa
facile vista la conformità del terreno.¹⁰⁵

Nel contempo decise di fare costruire torri più alte delle mura nemiche in
modo da poterle colpire dall'alto grazie all'utilizzo di catapulte (le
elepoli non riuscivano ad avvicinarsi abbastanza). Per utilizzarle
occorreva prima costruire un terrapieno; nonostante i Macedoni avessero a
disposizione solo fango e sabbia vi riuscirono in pochi mesi, secondo
Diodoro in due.¹⁰⁶ Batis diede l'ordine ai suoi uomini di incendiare le
macchine nemiche, ma i soldati che uscirono dalla fortezza furono
attaccati. Durante questa azione Alessandro fu raggiunto da un colpo di
catapulta. Si riparò con lo scudo ma l'impatto fu così forte da romperlo,
trafiggendo l'armatura e ferendolo ad una spalla. Questo episodio era stato
predetto dall'indovino che aveva visto la vittoria del macedone.¹⁰⁷

Il re non aspettò che la ferita guarisse, ma ritornò alla battaglia;
durante l'assedio la ferita riprese a sanguinare e a gonfiarsi,¹⁰⁸ ma il
condottiero abbandonò il campo solo quando stava per svenire.¹⁰⁹ Il
terrapieno che venne costruito raggiunse un'altezza di 75 metri, una
piccola montagna eretta durante l'estate;¹¹⁰ da quell'altezza, anche se si
cercò di alzare le mura della città, i nemici furono facili bersagli delle
macchine nemiche. Inoltre, grazie alle gallerie scavate, le mura vennero
fatte cadere.¹¹¹ Quasi tutti gli uomini della città morirono mentre i
restanti diventarono schiavi. Si racconta che il destino di Batis, che
durante i combattimenti venne ferito più volte,¹¹² ricordasse per
similitudine quello di Ettore; infatti, analogamente al condottiero
troiano, venne legato al carro di Alessandro e trascinato; molte aggiunte
apportate ai resoconti dopo la morte di Batis rendono l'accaduto più
tragico. La città venne poi ripopolata.

Gerusalemme aprì le porte e si arrese. Secondo Giuseppe Flavio,¹¹³ ad
Alessandro fu mostrato il libro biblico di Daniele, si pensa l'ottavo
capitolo, dov'è indicato che un potente re macedone avrebbe assoggettato
l'Impero Persiano.

Egitto

Nel novembre del 332 a.C. Alessandro iniziò il viaggio verso l'Egitto;
superato dopo tre giorni il deserto e il lago Serbonide, giunse in quelle
terre venendo accolto come un liberatore e facendosi consacrare faraone:
qui, infatti, il giogo persiano era maggiormente avvertito e poco
accettato, poiché solo dodici anni prima il popolo era libero dal potere
dei Persiani.¹¹⁴

La conquista dell'Egitto non era stata concordata con la lega di Corinto
quindi il re macedone non poté unirla con il resto delle sue conquiste.
Inoltre si astenne dal nominare un satrapo al quale preferì la collocazione
strategica di alcune sue guarnigioni in posti chiave come Menfi e Pelusio.
Per la gestione amministrativa del territorio furono scelti due nomarchi,
Doloaspi e Petisi, mentre l'amministrazione delle finanze fu affidata ad un
greco residente in Egitto, Cleomene di Naucrati.¹¹⁵ Assegnò ai suoi uomini
cariche militari ma non civili. Durante la sua marcia apprese delle varie
vittorie riportate dagli alleati: Lesbo, Tenedo e Cos erano ora in mano
sua.

Dimostrò grande rispetto per gli dei egiziani¹¹⁶ e una profonda devozione
per Ramses II, suo mito e icona, in onore del quale costruì una stele; a
Menfi fece un sacrificio al bue Api, ingraziandosi così i sacerdoti
egiziani:¹¹⁷ tempo addietro, durante la riconquista persiana del territorio
egiziano, Artaserse III uccise un toro sacro e ne divorò la carne, mentre
il re macedone con questo gesto conquistò la fiducia del popolo.

La costruzione di Alessandria

Alla fine del 332 a.C., sulle rive del Nilo, Alessandro decise di edificare
una grande città che testimoniasse la sua grandezza; si racconta però che
dopo un sogno, nel quale gli furono recitati alcuni versi dell'Odissea
sull'isola di Faro,¹¹⁸ decise di costruirla nella regione del Delta del
Nilo su una stretta lingua di terra tra la palude Mareotide e il mare. Egli
stesso disegnò la disposizione di piazze e mura da costruire¹¹⁹ (le linee
del disegno furono tracciate sul suolo utilizzando della farina).¹²⁰

La città venne chiamata Alessandria d'Egitto. Il progetto topografico fu
realizzato dal celebre architetto dell'epoca Dinocrate di Rodi¹²¹ con la
collaborazione di Cleomene da Naucrati. Le indicazioni fornite dal re
macedone vennero rispettate. Fu la prima delle molte città a cui diede il
suo nome.¹²²

L'oracolo di Amon

In seguito Alessandro (o forse prima, secondo alcuni studiosi)¹²³ decise di
andare a far visita al celebre santuario oracolare di Amon (l'equivalente
di Zeus nella mitologia egizia). Per raggiungerlo dovette percorrere 200
miglia fino a quella che in seguito verrà chiamata Marsa Matruh, recandosi
dunque all'oasi di Siwa nel deserto libico. Del viaggio si raccontarono gli
episodi più incredibili, come i corvi che gracchiavano avvertendo i
viaggiatori che avevano intrapreso la strada sbagliata o quello, riferito
da Tolomeo, dei serpenti parlanti che gli avrebbero fatto da guida.¹²⁴

Questo viaggio fu forse intrapreso perché Alessandro sapeva che lo avevano
compiuto in precedenza Perseo ed Eracle.¹²⁵ I resoconti vennero scritti
venti mesi dopo l'accaduto, quindi il dialogo intercorso potrebbe essere
stato inventato conoscendo i successivi avvenimenti favorevoli al Dio
Alessandro.¹²⁶

Le domande che pose furono più di una: inizialmente, chiese se avesse
vendicato la morte del padre, ma gli venne risposto che non si trattava di
suo padre in quanto lui era una divinità;¹²⁷ allora riformulò la domanda
chiedendo se degli uccisori di Filippo vi era rimasto qualcuno ancora in
vita e se sarebbe diventato signore degli uomini. La risposta fu positiva
per entrambe le richieste.¹²⁸ Si narra che in quell'occasione l'oracolo
compì un piccolo errore di pronuncia dicendo «paidios» (figlio di Zeus)
invece di «paidion» (figlio),¹²⁹ offrendogli in tal modo un punto di
partenza per l'istituzione di un culto divino incentrato sulla sua persona.
Davanti ai suoi alleati non volle però vantare questa discendenza.

Arriano differisce da questa narrazione rivelando che il re macedone non
pose le domande sopra citate,¹³⁰ ma supponeva che avesse chiesto, per via
di indizi lasciati quattro anni dopo l'incontro,¹³¹ quali divinità avesse
dovuto ingraziarsi per trionfare sui suoi nemici.

Dopo un anno di sosta nel regno egiziano ritornò in Asia.¹³² Nel frattempo
giunsero rinforzi inviati da Antipatro (circa 900 uomini).

Battaglia di Gaugamela (331 a.C.) e fine di Dario

Preludio

Nella primavera del 331 a.C. Alessandro riprese la marcia verso oriente
dove Dario aveva radunato un esercito nelle pianure dell'Assiria. Qui il
sovrano persiano avrebbe potuto sfruttare al meglio la propria superiorità
numerica.

L'armata macedone doveva attraversare l'Eufrate e quindi passare per
Tapsaco. Al satrapo Mazeo venne affidato il compito di impedire
all'esercito di Alessandro di prendere la via per Babilonia e di bloccare i
rifornimenti di cibo ai Macedoni. I due eserciti si diedero battaglia fino
a che Mazeo si ritirò. Nonostante il ritiro dei soldati persiani l'esercito
macedone andò comunque verso nord cercando un clima più favorevole.¹³³
Alessandro infine decise di attaccare l'esercito avversario temendo che
potesse rifugiarsi in terre a lui maggiormente ostili.¹³⁴

Il 20 settembre ci fu un eclissi lunare e il re macedone ne approfittò per
opportuni sacrifici. Il Tigri fu guadato dall'esercito di Alessandro senza
subire alcun attacco dal nemico.¹³⁵ Durante la prosecuzione della marcia
più volte si ebbero falsi avvistamenti dell'esercito persiano, come quello
del 25 settembre;¹³⁶ nello stesso giorno, grazie alla confessione di alcuni
prigionieri, i soldati macedoni vennero a sapere che Dario e i suoi uomini
erano vicini.¹³⁷

Alessandro si fermò ad organizzare i suoi uomini per quattro giorni, fino
alla sera del 29 settembre. Il re, nonostante i suoi consiglieri gli
avessero suggerito di effettuare le prime mosse di notte, attese l'alba per
intraprendere l'attacco, affermando che «non ruba le vittorie»,¹³⁸ e
uccidendo una persona la sera stessa con un rituale misterioso.¹³⁹
Successivamente cadde in un sonno talmente profondo che Parmenione si
preoccupò a tal punto da chiedere al proprio re come mai dormisse come se
avesse già vinto lo scontro imminente. Alessandro rispose che la battaglia
era già praticamente vinta in quanto ci si doveva scontrare con un esercito
che cercava di evitare ogni contatto.¹⁴⁰

Il contatto con l'esercito di Dario avvenne all'alba del 1º ottobre,¹⁴¹ Lo
scontro avvenne presso il villaggio di Gaugamela (poi Tell Gomel), nei
pressi delle rovine di Ninive e non ad Arbela¹⁴² come qualcuno
sosteneva.¹⁴³

Forze in campo

La battaglia fu di vitale importanza per Alessandro. Si racconta che egli
avesse solo 30.000 fanti e 3.000 cavalieri contro un milione di Persiani.
Il numero di Persiani, imprecisato in realtà, è secondo alcuni storici di
numero molto inferiore a quanto si racconta¹⁴⁴ e variava a seconda della
fonte riportata:

- Giustino: 600.000 soldati¹⁴⁵
- Diodoro Siculo: 800.000 cavalieri e 200.000 fanti¹⁴⁶
- Quinto Curzio Rufo: 600.000 fanti e 45.000 cavalieri
- Arriano: 1.000.000 di fanti, 40.000 cavalieri, 200 carri e 15 elefanti
  armati¹⁴⁷

L'armamentario persiano venne sostituito completamente nel tentativo di
adeguarlo a quello macedone. Il punto debole dell'esercito di Dario
rimaneva comunque la fanteria che non poteva rivaleggiare in abilità con la
controparte. Questa unità militare venne abbandonata dai mercenari greci
mentre i cardiaci non si dimostrarono all'altezza.¹⁴⁸ Dario schierò al
centro gli elefanti come ultima risorsa di difesa della propria persona. Le
forze in campo stavolta erano schierate al meglio grazie anche alla
conformità del terreno che il re volle perfetta, arrivando persino a
spianare ogni rialzo del terreno¹⁴⁹ Alle sue forze si erano uniti Besso
dalla Battriana con 8.000 uomini, Mauace che guidava gli arcieri a cavallo,
Barsaente al comando di circa 2.000 uomini, Frataferne con i Parti,
Satibarzane, Atropate con i Medi, Orontobate, Ariobarzane e Orxine con la
gente proveniente dalle sponde del Mar Rosso, Oxatre con gli Uxii e i
Susiani (forse 2.000 uomini), Bupare con i Babilonesi, Ariace con i
Cappadoci e infine Mazeo con parte dei Siriani,¹⁵⁰ posizionato alla destra
dello schieramento.

A tale esercito Alessandro aveva frapposto gli eteri (circa 10.000) con le
sarisse al centro, i portatori di scudo (circa 3.000) che coprivano la loro
destra, i cavalieri (fra cui il re) ancora più a destra, poi arcieri (circa
2.000), frombolieri e lanciatori di giavellotto.¹⁵¹ Il lato sinistro
affidato a Parmenione era quasi unito agli eteri. Ad entrambi i lati, per
prevenire un possibile accerchiamento, vi erano due piccole unità nascoste
e poste in obliquo rispetto al resto delle forze, pronte ad attaccare; se
non fosse bastato avrebbero potuto ritirarsi per lasciare spazio alle
riserve. Alessandro cercò solo di utilizzare al meglio le sue risorse,
eliminando il superfluo nell'armamento.¹⁵² I suoi uomini più fidati, Clito
il Nero, Glaucia, Aristone, Eraclide, Demetrio, Meleagro ed Egeloco, erano
tutti ai comandi di Filota, figlio di Parmenione, mentre l'altro suo
figlio, Nicanore, si trovava al centro insieme a Ceno, Perdicca, l'altro
Meleagro, Poliperconte e Simmia. Nella parte più interna vi erano Cratero,
Erigio, Filippo il figlio di Menelao, arrivando infine a Parmenione. Oltre
a loro Andromaco guidava la cavalleria dei mercenari.

Per evitare di essere accerchiato da un esercito tanto più numeroso del suo
e disteso su un fronte lunghissimo, Alessandro aveva schierato una seconda
linea dietro il fronte di battaglia. La vittoria fu decisa dall'attacco
della cavalleria all'ala destra, da lui stesso guidata, mentre il generale
Parmenione teneva fronte alla cavalleria nemica sul lato opposto.

Alessandro si preparò in grande stile per la battaglia: portava una veste
tessuta in Sicilia, il pettorale che faceva parte del bottino di Isso,
l'elmo di ferro creato da Teofilo, la spada donatagli da uno dei re di
Cipro, e un manto elaborato da Elicone, regalo della città di Rodi.¹⁵³

La battaglia

Dello scontro nessuno storico poté dare un resoconto certo per via
dell'enorme confusione creatasi, tanto è vero che si concorda sulla
conclusione in una nuvola di polvere: durante lo scontro la visibilità era
ridotta di molto in quanto si poteva vedere ad una distanza di 4-5 metri ma
non di più.¹⁵⁴

L'attacco persiano degli Sciti e dei Battriani, volto ad aggirare il
nemico, venne effettuato ma trovò il secondo sbarramento macedone come
aveva previsto Alessandro nella sua tattica. I carri falcati vennero
sommersi dai giavellotti, da frecce e altre armi da lancio e molti di essi
rallentarono a tal punto da permettere ai macedoni di prenderne possesso
balzandoci sopra uccidendo i guidatori.¹⁵⁵ Altri furono bloccati prima che
riuscissero a partire. C'è chi racconta della perdita di arti e di alcune
teste che rotolavano per terra,¹⁵⁶ e chi si sofferma sui cavalli che
rovesciavano spaventati i carri.¹⁵⁷

Le truppe di Mazeo si scontrarono con quelle di Parmenione arrivando in
prossimità del campo dove erano segregati i prigionieri; fra questi
spiccava la regina di Persia, madre di Dario,¹⁵⁸ che non venne liberata in
quanto i soldati si diedero alla fuga alla notizia della ritirata del loro
re.

Ci fu un attacco diretto da parte di Alessandro nei confronti del re
nemico: il macedone colpì il cocchiere di Dario con una lancia uccidendolo.
Il sovrano persiano, perso il carro, fuggì su di una giovane cavalla. Il
conquistatore inseguì il nemico ma fu richiamato da alcuni messaggeri
inviati da Parmenione che chiedeva aiuto per affrontare un gruppo nemico.
Il re macedone, anche se terribilmente seccato da questa richiesta, fece
finta di nulla e acconsentì permettendo all'avversario di salvarsi
nuovamente.¹⁵⁹ L'episodio del messaggero è molto discusso fra gli storici
in quanto non è certa la sua collocazione temporale e non è chiaro nemmeno
come abbia fatto ad individuare e raggiungere il proprio re in quella
nuvola di polvere; forse era un modo per evidenziare l'incapacità di
Parmenione.¹⁶⁰ Altri discutono sull'atteggiamento di Dario: questa sarebbe
la sua seconda fuga davanti al nemico e pare un'esagerazione se si pensa al
coraggio che ha mostrato all'inizio del suo regno.¹⁶¹

Senza il comando reale le truppe rimanenti furono facile preda dei
Macedoni. Inizialmente i Persiani pensavano che fosse il re ad essere stato
trafitto dalla lancia. Successivamente, prima che si potessero
riorganizzare, furono attaccati dalle truppe guidate da Arete. Se da un
lato dello schieramento si inseguivano e uccidevano i nemici, dall'altro
ancora si combatteva e Mazeo stava prevalendo sui Macedoni,¹⁶² a tal punto
che solamente la tattica prefissata di Alessandro li salvò da morte certa.
Ci fu un pesante scontro di cavalleria dove i Persiani cercarono un varco
per fuggire dal campo, combattendo ormai solo per salvarsi.¹⁶³ Lo scontro
si spostò sul fiume Lico dove molti persiani furono inghiottiti per via
dell'armamentario troppo pesante che possedevano¹⁶⁴ e quando si fece buio
la lotta terminò. Mazeo si ritirò a Babilonia dove successivamente si
arrese agli invasori.

I morti furono molti: se ne contavano circa sessantamila fra le file dei
Macedoni. Molti di più i feriti fra cui Parmenione, Perdicca e in seguito
anche Efestione. Per Arriano si contarono circa 300.000 morti fra i
Persiani e solo un centinaio circa fra gli alleati di Alessandro,¹⁶⁵ mentre
Diodoro ne cita 90.000 fra i Persiani e 500 fra la coalizione macedone.¹⁶⁶

Dopo Gaugamela

Alessandro riprese l'inseguimento del re nemico appena le acque si furono
calmate. Da poco superata la mezzanotte, partì alla volta di Arbela dove,
giunto sul far del giorno, non trovò Dario (fuggito nei territori montuosi
della Media) ma solo parte del suo tesoro. Non poté proseguire oltre poiché
i cavalli erano esausti, tanto da doverne uccidere un migliaio.¹⁶⁷ Durante
il tragitto di ritorno verso il campo, il conquistatore fu attaccato da
alcuni cavalieri e dovette trafiggerne qualcuno con la propria lancia prima
di venire aiutato dai suoi uomini. Durante questo scontro Alessandro si
espose in prima persona e, secondo Curzio Rufo, fu grazie al suo valore e
non alla fortuna che ottenne la vittoria.¹⁶⁸

Caddero nelle mani del re macedone magazzini, preziosi e decine di migliaia
di prigionieri. Decise di informare i Greci che le loro città non erano più
soggette alla tirannia e da ora in poi si sarebbero governate con leggi
proprie¹⁶⁹ (affermazione vera solo in parte considerando la Grecia del
tempo). Divise quindi il bottino inviandone una parte ai Crotoniati, in
Italia, per ricompensare il coraggio mostrato da Faullo durante la guerra
persiana.¹⁷⁰

Continuò la marcia, questa volta senza alcuno scontro. Degno di nota
durante il tragitto fu l'incontro di una voragine da cui continuamente
usciva fuoco e nella quale si poteva osservare una corrente di uno strano
liquido (nafta).¹⁷¹ Si trattava dei fuochi eterni di Baba Gurgan.

Alla fine di ottobre Alessandro entrò in Babilonia dove ottenne la
sottomissione del satrapo Mazeo. Quest'ultimo fu lasciato al governo della
provincia affiancato da un comandante militare e da un tesoriere greco. Qui
riposò circa cinque settimane ed ebbe tempo per osservare i giardini
pensili costruiti da Nabucodonosor, cercando di far inserire in quella
meraviglia anche piante di origine greca; ad eccezione dell'edera
quest'idea non ebbe fortuna.¹⁷²

Si diresse quindi a Susa, raggiungendola in venti giorni, per impadronirsi
dei tesori che vi si conservavano. La città era sprovvista di mura.¹⁷³ Qui
Alessandro poté anche recuperare diverse opere d'arte sottratte da Serse in
Grecia nel 480 a.C., tra cui il famoso gruppo statuario dei Tirannicidi
Armodio e Aristogitone, che fece rispedire ad Atene; recuperò anche ingenti
somme, come quarantamila talenti e forse altri cinquemila provenienti da
altro luogo.¹⁷⁴ A Susa lasciò i familiari di Dario. Il macedone si volle
sedere sul trono del re persiano, evento tanto atteso dai sudditi a tal
punto che Demarto non riuscì a trattenere le lacrime pensando ai morti
lungo il percorso che persero tale spettacolo.¹⁷⁵ Durante questo soggiorno
diede molte ricompense ai suoi soldati: a Parmenione diede la casa di Bagoa
(ufficiale che avvelenò e fu avvelenato)¹⁷⁶ in cui vi trovò molte ricche
vesti. Scrisse a sua madre e ad Antipatro, rimasti lontano, e sapendo che
il secondo odiava la prima scrisse all'amico che le lacrime di una madre
cancellavano il contenuto di mille lettere.¹⁷⁷ Lasciò Susa verso la metà di
dicembre.

Dopo aver superato il fiume che all'epoca si chiamava Pasitigris (in
seguito Karun), entrò poi nel territorio degli Uxii, a circa sessanta
chilometri da Susa, che in parte non si arresero al nuovo re. Chiesero ad
Alessandro un tributo da versare se avesse avuto intenzione di passare per
le loro terre. La risposta del macedone fu quasi di sfida, chiedendo loro
di farsi trovare pronti al momento del suo passaggio; poi li attaccò di
notte, forte degli 8.000 uomini della falange, radendo al suolo ogni loro
possedimento.¹⁷⁸ Gli Uxii sopravvissuti attaccarono ancora ma furono
sconfitti ogni volta. In una giornata il macedone risolse un problema che
affliggeva il regno persiano da quasi due secoli.¹⁷⁹

Restava ancora Ariobarzane, governatore della Perside, che voleva fuggire
con il tesoro rimasto, sapendo che l'intero esercito macedone era più lento
del suo. Alessandro divise in due parti i suoi uomini, avanzando con la
metà più veloce e raggiungendolo in cinque giorni presso le porte persiane,
nelle attuali montagne dello Zagros. Qui la lotta lo vide impegnato contro
un congruo numero di nemici (40.000 uomini a cui si aggiungevano 700
cavalieri secondo Arriano,¹⁸⁰ 25.000 soldati secondo Rufo,¹⁸¹ a cui Diodoro
aggiunge 300 cavalieri). Per evitare di incappare in una sconfitta,
Ariobarzane fece edificare un muro che ostruiva in parte l'unica strada
percorribile dai Macedoni. Alessandro tentò un primo assalto che non diede
alcun risultato, anche per via della frana provocata dagli stessi Persiani;
si ritirò dunque qualche miglio più ad ovest, raggiungendo la radura
denominata Mullah Susan. Qui vi era un'altra strada da prendere, a prima
vista più ovvia, ma Alessandro la evitò non volendo lasciare i suoi morti
«insepolti».¹⁸²

La resa dei conti arrivò, grazie anche ad un pastore della zona, il quale
rivelò ai macedoni un percorso che potevano intraprendere per aggirare i
Persiani. Le truppe di Alessandro iniziarono l'attacco e successivamente
vennero in sostegno quelle di Cratero. Ariobarzane riuscì comunque ad
arrivare con pochi uomini sino a Persepoli ma i cittadini non gli aprirono
le porte, costringendolo a tornare al combattimento trovando la morte.¹⁸³

Persepoli

Nel mese di gennaio dell'anno 330 a.C. Alessandro entrò infine a Persepoli
(che poi divenne Takht-i Jamshid), capitale dell'Impero Persiano, dove
trovò circa centoventimila talenti di metallo prezioso non coniato.¹⁸⁴ Il
re nemico aveva intanto trovato rifugio ad Hamadan (conosciuta all'epoca
come Ecbàtana), dove fu raggiunto dai suoi uomini di fiducia (Besso,
Barsaente, Satibarzane, Nabarzane, Artabazo) e da 2.000 mercenari greci.
Alessandro rimase per un lungo periodo a Persepoli, inviando dei soldati a
Pasargade e chiedendo a Susa l'invio di una grande quantità di animali da
soma per il trasporto del denaro. Partì con una piccola parte
dell'esercito, per circa trenta giorni, alla conquista delle tribù che si
trovavano vicino alle colline della regione, sottomettendo i nomadi e il
resto della provincia. Quando tornò, continuò a far dono, a chi lo aveva
aiutato, di beni proporzionati all'aiuto offerto, come era nel suo
stile.¹⁸⁵ Prima di lasciare la città restituì il potere locale al
governatore della città e affidò 3.000 macedoni ad un suo uomo di fiducia.

Si dice che verso la fine della primavera Alessandro abbia dato l'ordine (o
forse lui stesso fu direttamente l'artefice) di provocare un incendio, che
devastò i palazzi, bruciando in parte anche il tesoro. In seguito furono
analizzati i resti della sala delle cento colonne di Serse dove si comprese
che le travi caddero e il fuoco si alimentò a dismisura.¹⁸⁶ Si dice,
secondo il racconto di Tolomeo, che contraddicendo un consiglio di
Parmenione vendicò in tal modo l'incendio di Atene¹⁸⁷ e la sorte di
Babilonia.¹⁸³ Plutarco, citando l'episodio, aggiunge che di questo atto se
ne pentì immediatamente, dando ordine di spegnere l'incendio.¹⁸⁸ Un'altra
versione, tardiva rispetto alle precedenti, ritiene che l'incendio stesso
possa essere nato per errore, sotto suggerimento di Taide, una donna greca
che aveva viaggiato con Alessandro e i suoi uomini.¹⁸⁹ Anche se l'episodio
di Taide non trova gli storici concordi, la donna è, come si racconta nei
Deipnosofisti, la compagna di Tolomeo, da cui avrà tre figli.¹⁹⁰

In Grecia intanto Antipatro aveva sconfitto nella battaglia di Megalopoli
(autunno del 331 a.C.) il re di Sparta Agide III, eliminando
definitivamente l'ultima opposizione delle città greche al dominio
macedone.

L'inseguimento di Dario

Nel maggio del 330 a.C. Alessandro marciò verso Ecbàtana, che si trovava a
450 miglia di distanza da Persepoli. Durante il tragitto ricevette alcuni
rinforzi, arrivando ad un totale di 50.000 uomini.¹⁹¹ Dario, sapendo della
velocità con cui il suo nemico si stava muovendo, cambiò i suoi piani, non
dirigendosi più verso Balkh (in Afghanistan) come aveva in precedenza
previsto, ma verso le Porte Caspie, anche se fra i suoi uomini iniziarono a
manifestarsi i primi dissensi. Durante la marcia l'esercito macedone patì
la sete e molti soldati morirono lungo la strada.

Il re macedone venne a conoscenza dei movimenti di Dario quando si trovava
a Rei, vicino a Teheran. Raggiunse quindi il passo ma ad attenderlo c'erano
due messaggeri che lo informarono di una rivolta iniziata da Besso,
Barsaente e Nabarzane contro il loro re. Dario venne arrestato. Alessandro
decise di raggiungere Besso, riuscendoci in un giorno e mezzo.¹⁹² Continuò
poi la sua corsa essendo a conoscenza del luogo dove Dario era tenuto
prigioniero; scelse 500 opliti, che fece montare a cavallo al posto dei
cavalieri,¹⁹³ e galoppò di notte percorrendo ottanta chilometri, arrivando
poi all'alba a Damghan, dove giunsero in 60.¹⁹⁴

Spaventati, i due satrapi rimasti, Barsaente e Satibarzane (o Nabarzane),
pugnalarono il prigioniero e fuggirono. Alessandro non fece in tempo a
vedere in vita il suo rivale un'ultima volta. Di diversa opinione, Plutarco
riferisce che il re persiano riuscì a parlare con il soldato Polistrato
bevendo dell'acqua da lui offerta e ricordando la clemenza verso i
familiari catturati ringraziò attraverso lui il suo nemico.¹⁹⁵

In ogni modo il conquistatore macedone, dopo aver coperto il cadavere con
il suo mantello, lo riportò indietro e lo fece seppellire con tutti gli
onori nelle tombe reali. Ad Ecbàtana, Alessandro congedò i contingenti
delle città greche, poiché il compito di vendicare l'invasione della Grecia
da parte di Serse era ormai concluso. Reclutò il fratello di Dario
(Essatre)¹⁹⁶ e strinse amicizia con Bagoa.

Il destino degli assassini di Dario

Besso si proclamò re di tutta l'Asia¹⁹⁷ e con il nome di Artaserse V fu
inseguito attraverso le regioni dell'Ircania. Durante il tragitto Bucefalo,
che veniva utilizzato da Alessandro solo per le grandi occasioni e quindi
normalmente veniva tenuto in custodia da alcuni soldati, venne catturato da
alcuni barbari. Il re macedone appena venne a conoscenza del fatto inviò ai
barbari un araldo, con cui minacciò di morte ognuno di loro e le rispettive
famiglie. Questi ultimi, impauriti, restituirono subito il cavallo
arrendendosi e Alessandro li trattò con onori, dando anche una ricompensa a
chi gli riportò il fidato compagno.¹⁹⁸

Durante il viaggio Alessandro arrivò a Zadracarta, capitale del Gurgan, con
Cratero (che aveva sostituito sul fronte, per anzianità, Parmenione), e
ottenne la sottomissione di Autofradate, di Frataferne e Nabarzane;
Artabazo (il padre di Barsine) preferì invece trattare con il re macedone,
il quale rimase qui per quindici giorni. In questo lasso di tempo, secondo
alcune ricostruzioni, conobbe la regina delle Amazzoni che, in cerca di un
erede, decise di giacere con lui per tredici giorni.¹⁹⁹ Da quel periodo in
poi ogni udienza con il re era controllata da uscieri e mazzieri al cui
comando vi era Carete di Lesbo, riprendendo un'usanza persiana. Altre
usanze vennero poi adottate, come quelle delle vesti, diadema compreso.
Anche lo stile che utilizzava nella corrispondenza cambiò: ad eccezione di
alcune persone fidate e stimate, come Focione o Antipatro, iniziò ad
utilizzare il "noi" regale e le missive che raccontavano dell'Asia venivano
sigillate come solevano fare i re persiani.²⁰⁰

Alessandro decise allora di concentrarsi su Satibarzane; giunto in
Battriana, vicino a Mashhad incontrò il satrapo, che chiese di essere
risparmiato. Il macedone acconsentì, restituendogli anche l'antico potere e
affiancandogli un contingente macedone comandato da un suo fidato,
Anaxippo. Appena allontanatosi, Alessandro seppe della morte di tutti i
soldati che aveva lasciato e del tradimento del satrapo, ma non fece in
tempo ad attaccarlo in quanto fuggì, lasciando l'intera zona (l'Aria) ai
Macedoni e dirigendosi con 13.000 uomini verso Besso. Quasi tutti, ad
eccezione del satrapo e di pochi altri, si erano rifugiati su una collina
che sembrava inespugnabile, ma grazie al vento favorevole si decise di
appiccare un incendio; il risultato fu disastroso per i nemici. Molti dei
soldati fedeli al satrapo bruciarono, altri si gettarono dal dirupo, pochi
si arresero scampando per poco alla morte.²⁰¹ Onorando la vittoria venne
fondata un'altra città, Alessandria degli Arii, la futura Herat, affidando
la zona al satrapo Arsame. Quest'ultimo appoggiò, appena ne ebbe
l'occasione, gli avversari di Alessandro; venne quindi affrontato e ucciso
da un gruppo di soldati comandati da Erigio e il nuovo governo fu affidato
al cipriota Stasanore.²⁰²

Alessandro si diresse verso l'Aracosia, arrivando in Drangiana (l'attuale
Afghanistan occidentale). Barsaente, sapendo del suo arrivo, preferì
fuggire presso una popolazione indiana del Punjab, che lo tradì
consegnandolo al conquistatore macedone; fu quindi condannato a morte per
l'omicidio di Dario.²⁰³

In queste regioni il re macedone fondò una serie di città con il nome di
Alessandria, tra cui quella nota con il nome di Alessandria del Caucaso,
che non ebbe un lungo futuro: scavi effettuati a Bor-i-Abdullah (a sud
della futura Begram) portarono alla luce resti di una città fondata
successivamente a quella del re macedone e di un'altra presso l'attuale
Kandahar, in Afghanistan. Dopo aver indugiato per alcuni mesi (ripartì
probabilmente a maggio o dopo), Alessandro arrivò sino all'Hindu Kush,
celebrato da Aristotele, convinto che sopra tali vette si poteva osservare
la fine del mondo orientale.²⁰⁴

Scendendo l'Hindu Kush, i soldati macedoni dovettero affrontare la fame; il
cibo era venduto a prezzi esorbitanti e non trovando foraggio per gli
animali, molti di essi vennero uccisi per cibarsi delle loro carni. Se
Besso avesse continuato con la sua tecnica di bruciare i campi, o se in
quel momento di debolezza avesse attaccato, avrebbe avuto buone probabilità
di vittoria; invece cambiò strategia, bruciando solo le barche dopo aver
attraversato il fiume Osso (oggi Amudarja). Per tale condotta venne
abbandonato da buona parte del suo esercito. Le sue motivazioni sono forse
da ricercare nelle azioni compiute da Artabazo, che aveva sconfitto e
ucciso Satibarzane²⁰⁵ in una battaglia non lontano da Herat.

Attraversando Kundz, Alessandro arrivò sino a Balkh. Per continuare
l'inseguimento si cercò di evitare la marcia diurna a causa dell'eccessivo
caldo. Arrivati vicino a Kilif, decise di congedare feriti, anziani e quei
pochi Tessali che avevano preso congedo tempo addietro, pagandoli
lautamente.

Rimaneva il problema di come attraversare quel profondo fiume, dove non era
affatto facile costruirvi un ponte; si decise quindi di riempire delle
pelli di paglia secca e cucirle tutte insieme, costruendo in tal modo delle
zattere in grado di galleggiare. L'intero esercito riuscì ad attraversare
il fiume in cinque giorni.²⁰⁶

Besso, che si trovava in compagnia di un altro generale, Spitamene, fu
infine abbandonato dai suoi compagni, tradito e fatto prigioniero. Venne
successivamente consegnato nudo a Tolomeo e arrestato nell'anno 329 a.C. Fu
poi mutilato e una corte di giustizia persiana lo dichiarò colpevole di
alto tradimento, venendo infine giustiziato ad Ecbàtana.²⁰⁷

L'agire di Spitamene non fu inizialmente chiaro ad Alessandro che pensava
volesse arrendersi, mentre voleva invece solo disfarsi di un alleato poco
affidabile.

La sorte di Parmenione e dei suoi figli

Quando le truppe di Alessandro trovarono riposo a Farah, si notò lo strano
comportamento di Parmenione che non ubbidiva più agli ordini; l'ultimo
datogli, quello di raggiungere il re con i suoi 25.000 uomini, venne
ignorato (a quel tempo il re poteva contare su una forza di poco
maggiore).²⁰⁹ I figli di Parmenione ricoprivano ruoli di prestigio
all'interno dell'esercito macedone, ma Nicanore morì di malattia nel mese
di ottobre del 330 a.C. mentre Filota, comandante della cavalleria, fu
testimone di un complotto contro il re; alcuni resoconti riportano il
macedone Dimno (o Dymno) che, venuto a conoscenza dei preparativi
dell'attentato contro Alessandro, raccontò il tutto al suo amante
Nicomaco.²¹⁰ Quest'ultimo rivelò, a sua volta, l'esistenza del complotto al
fratello Cebalino, il quale lo riferì, tre giorni prima dell'attentato, a
Filota. Passarono i primi due giorni senza che l'ufficiale avesse
raccontato nulla al suo re, anche se più volte al giorno ne avesse avuto la
possibilità. Cebalino, preoccupato, raccontò ad un'altra persona
dell'attentato, la quale corse subito da Alessandro.

Il re macedone fece convocare Dimno che preferì uccidersi; l'unico dato
certo allora era che Filota sapeva dell'intrigo e non ne aveva parlato con
lui. Seguendo il consiglio di Cratero, durante la notte il colpevole fu
sorpreso nella sua tenda, catturato e messo in catene. Differisce da
questo, solo inizialmente, il racconto di Plutarco: secondo l'autore era
Limno di Calestra colui che disse al suo amato Nicomaco (e fratello di
Cebalino) del complotto, ma solo perché sperava che anche lui ne facesse
parte come Limno stesso;²¹¹ inoltre Filota era da tempo controllato da una
donna, Antigone.²¹² Dimno è citato da Curzio Rufo e Diodoro Siculo.²¹³

Alessandro, in Egitto, non aveva dato retta alle insinuazioni di un
coinvolgimento dello stesso Filota in un complotto ordito contro di lui,²¹⁴
ma questa volta fu condannato per alto tradimento dal tribunale
dell'esercito²¹⁵ e ucciso con i complici a colpi di lancia;²¹⁶ secondo
altri venne prima torturato e solo al momento della confessione venne
ucciso.²¹⁷ Qualcuno riferisce anche che avesse fatto il nome del vero
cospiratore, un certo Egeloco, morto poco prima.

Il re macedone non si riteneva ancora soddisfatto e cercò altri possibili
traditori fra gli amici di Filota; uno di essi fuggì rapidamente e i suoi
fratelli vennero arrestati (ma seppero difendersi a parole fino a
scagionarsi), mentre il prigioniero Alessandro di Lincestide venne
condannato a morte. Alla condanna scampò invece Demetrio, una sua guardia
del corpo.

Alessandro venuto forse a conoscenza di una lettera scritta da Parmenione
ai suoi figli, dove riferiva di oscuri piani,²¹⁸ lo fece uccidere da alcuni
suoi stessi ufficiali.²¹⁹ La stessa sorte toccò al terzo figlio di
Parmenione, per prevenirne una possibile ribellione; Alessandro era infatti
preoccupato da una probabile unione tra i soldati di Clito e quelli fedeli
a Parmenione, la quale avrebbe portato alla formazione di un esercito
numericamente superiore al suo. Vi erano ancora dei simpatizzanti del
generale: questi vennero radunati in una piccola unità che combatté con
coraggio,²²⁰ mentre gli eteri, comandati in precedenza da Filota, vennero
affidati ad Efestione e a Clito. Prima di lasciare la città di Farah,
Alessandro decise di cambiarle nome, chiamandola Proftasia (Anticipo).²²¹

Guerriglie in Sogdiana

Alessandro era intento a combattere il suo ultimo avversario persiano degno
di nota, Spitamene, ma non fu facile, in quanto questi riuscì a mettere
contro i macedoni buona parte della nobiltà della Sogdiana. Il re macedone,
all'altezza del fiume Syr Darya, aveva lasciato alcuni contingenti nelle
varie fortezze (sette in tutto) che dovevano proteggere i confini al nord.
Trascorse un breve periodo prima che tutte le truppe venissero massacrate e
gli avamposti conquistati.²²²

In pochi giorni Alessandro riuscì a riconquistare tutte le fortezze,²²²
rendendo schiavi i sopravvissuti nemici. Solo contro Ciropoli, la più
imponente, ebbe difficoltà; inizialmente venne soltanto isolata e messa
sotto assedio da Cratero²²³ per impedire il sopraggiungere di eventuali
rinforzi nemici, ma quando cominciò l'attacco venne notato un passaggio
fortuito: un corso d'acqua prosciugato che passava sotto le mura. I
Macedoni riuscirono così a penetrare nella fortezza e aprirono le porte
agli assalitori. Alcuni resoconti riportano che durante questa azione
Alessandro fu colpito in testa e al collo da un lancio di una pietra.

Successivamente la tattica di Spitamene apparve chiara: attaccare la parte
dell'impero rimasta scoperta dall'assenza di Alessandro. Attaccò così
Samarcanda e il re macedone inviò circa 2.300 mercenari con a capo Farnuce,
restando con circa 25.000 uomini.²²⁴ I Macedoni dovettero affrontare gli
Sciti che si trovavano sul lato opposto del fiume, dapprima con l'uso di
catapulte (armi mai viste da questo popolo); impauriti dalla morte di un
loro generale, gli Sciti cominciarono ad eseguire una ritirata ma i soldati
di Alessandro attraversarono il fiume. Parte degli uomini nemici, cavalieri
senza armatura o quasi, iniziarono un accerchiamento ai danni dei Macedoni,
colpendoli ripetutamente con le frecce, ma furono vittime di un inganno di
Alessandro, il quale aveva inviato contro di loro un'avanguardia debole e
quando essi furono circondati li assalì con un contingente più forte. I
nemici fuggirono ma i macedoni, forse per avere ingerito dell'acqua
malsana, non riuscirono ad inseguirli.²²⁵

Nel frattempo tutti i soldati inviati in precedenza da Alessandro vennero
attaccati su un'isola del fiume Zeravshan e uccisi sino all'ultimo uomo da
un'azione guidata direttamente da Spitamene.²²⁶ Alessandro, venuto a
conoscenza dell'accaduto, in tre giorni con 7.000 uomini al seguito cercò
di raggiungere il nemico senza riuscirci; ormai il numero dei soldati era
sceso a circa 25.000.²²⁶ Gli vennero in aiuto altri 21.600 uomini
provenienti dalla Grecia, guidati da Asandro e Nearco.²²⁶

Alessandro lasciò una parte dei soldati a Cratero ma le incursioni di
Spitamene continuarono, fino a quando quest'ultimo non subì una prima
sconfitta a Ceno. Tradito subito dopo dai suoi alleati, fu offerta al re
macedone la sua testa; Alessandro gli rese gli onori facendo in modo che il
generale Seleuco sposasse sua figlia.

La sorte di Clito

Il proposito di Alessandro di unificare in un solo popolo Greci e Persiani
e soprattutto la sua idea di dare un carattere divino alla monarchia,
cominciarono ad alienargli le simpatie del suo seguito. L'opposizione si
manifestò soprattutto quando decise di imporre il cerimoniale della
proskýnesis, tipico della corte persiana, ai suoi sudditi occidentali; la
cerimonia prevedeva che chiunque comparisse davanti al re si prosternasse
davanti a lui per poi rialzarsi e ricevere il bacio e ciò andava contro
l'idea greca di omaggio accettabile da parte di un uomo libero ad un altro
uomo. Alessandro dovette comunque abbandonare il tentativo di introdurre
tale pratica (che comunque non aveva reso obbligatoria), dato che quasi
tutti i Greci e i Macedoni si rifiutavano di eseguirla.

A Samarcanda nel 328 a.C., Alessandro, durante una serata di festeggiamento
con i suoi generali e ufficiali, accolse alcuni uomini giunti dalla costa,
venuti ad offrire della frutta al loro signore. Il re incaricò Clito il
Nero di portarli dinnanzi al suo cospetto e per incontrarli dovette
sospendere un sacrificio in atto, cosa mal vista dagli indovini. In
seguito, durante il banchetto si ascoltarono i versi di un poeta di corte,
un certo Pranico, che schernì i generali.²²⁷ Clito, in stato di ebbrezza,
si offese più degli altri, ricordando al re di avergli salvato la vita
tempo addietro (nella battaglia del Granico). Seguirono parole dure da
entrambe le parti; il generale criticava aspramente la politica di
integrazione fra Macedoni e Persiani perseguita da Alessandro e lo definì
non all'altezza di suo padre Filippo, il vero Macedone. Il re dopo aver
parlato con Artemio di Colofone e Senodo di Cardia gli lanciò contro una
mela cercando subito dopo una lama,²²⁸ arma subito sottratta da Aristofane.
Alessandro prese poi a pugni colui che aveva rifiutato di suonare la tromba
mentre gli amici di Clito cercavano di allontanarlo. Il peggio avvenne
quando Clito ritornò citando dei versi di Euripide,²²⁹ dove ricordava che
il merito delle vittorie in battaglia era dei soldati, cosa che i capi
dimenticavano.²³⁰ Al sentire quelle parole Alessandro prese una lancia e lo
trafisse, uccidendolo.

Nel 327 a.C. fu scoperta una congiura tra i paggi del re, che furono tutti
condannati a morte e giustiziati. Ne fece le spese anche Callistene, nipote
di Aristotele e storiografo di corte, strenuo oppositore della cerimonia
della proskýnesis e maestro dei paggi, che venne tenuto prigioniero e poi
giustiziato, alienando ad Alessandro molte simpatie del mondo intellettuale
e filosofico greco.

Spedizione in India

Alessandro, dopo aver assoggettato la regione della Sogdiana, giunse ai
confini dell'odierno Turkestan cinese, dove fondò un'altra Alessandria, che
chiamò Eschate (Ultima), l'odierna Chodjend. Soggiornò ancora a Samarcanda
e nella Bactriana. Sposò Rossane, figlia di un comandante della regione,
per rafforzare il suo potere in quei territori.

Invasione dell'India

Come continuatore dell'impero achemenide, Alessandro vagheggiava un impero
universale e si proponeva forse di arrivare con le sue conquiste fino al
limite orientale delle terre emerse. Gran parte dell'India nord-occidentale
era stata sottomessa dai persiani al tempo di Dario I, il quale fece
esplorare l'intera valle dell'Indo, ma in questo periodo la regione era
suddivisa in vari regni in lotta tra loro.

Dopo aver preparato un nuovo esercito, con truppe in gran parte asiatiche
(solo gli ufficiali e i comandanti erano tutti greci o macedoni), nella
primavera del 326 a.C. Alessandro marciò verso l'odierna Kabul, dove venne
accolto come alleato dal re di Taxila e, attraversata l'Uḍḍiyana da Ora a
Bazira (attuali Udegram e Barikot), giunse all'Indo nell'estate del 326
a.C. Sconfisse nella battaglia dell'Idaspe il re indiano Poro
(Purushotthama o Paurava), in una battaglia dura e sanguinosa, e fondò due
città, Nicaea (odierna Mong o Mung) e Bucefala (oggi Jehlum), quest'ultima
in onore del suo cavallo Bucefalo, morto durante la battaglia.

Alessandro aveva forse intenzione di arrivare fino alla vallata del Gange,
ma l'armata macedone giunta sul fiume Ifasi (oggi Beas), stanca dell'idea
di proseguire una lunga campagna contro i potenti indiani (il Regno Magadha
stava attrezzando un potente esercito di centinaia di migliaia di soldati e
migliaia di elefanti che spaventava i macedoni) fra giungle monsoniche,
febbri malariche ed elefanti da guerra, si rifiutò di seguirlo oltre verso
est.

Ritorno

Alessandro seguì quindi la valle dell'Indo fino alla sua foce, dove sorgeva
la città di Pattala. Da qui spedì una parte dell'esercito, al comando di
Cratero, verso l'Afghanistan meridionale, mentre egli seguì la costa
attraversando la regione desertica della Gedrosia (attuale Makran nel
Pakistan e nell'Iran meridionale). La discesa del corso dell'Indo fu
accompagnata da una dura lotta, combattuta con inaudita ferocia, contro la
guerriglia che ostacolava la marcia dell'esercito macedone. Nell'assalto
alla rocca di Aorno (odierna Pir Sar, Pakistan) una freccia colpì
Alessandro, trapassando la corazza della sua armatura (e con essa anche la
pleura e un polmone); il condottiero scampò di poco alla morte.

Inviò inoltre una flotta, al comando del cretese Nearco, ad esplorare le
coste del Golfo Persico sino alle foci del Tigri. La descrizione dei luoghi
e dei popoli incontrati (tra cui gli Ittiofagi) fatta da Nearco ci è nota
grazie soprattutto all'inserimento del suo diario negli Indikà ("Resoconti
dell'India") di Arriano.

Ultimo periodo di regno e morte

Nel 324 a.C. Alessandro giunse nuovamente a Susa, dove venne a conoscenza
della cattiva amministrazione messa in atto dai satrapi da lui un tempo
graziati; fece procedere immediatamente ed energicamente contro i
colpevoli, sostituendone molti con governatori macedoni.

Per perseguire il suo progetto di unione tra Greci e Persiani, il re spinse
ottanta alti ufficiali del suo esercito alle nozze con nobili persiane e
altri diecimila veterani macedoni si sposarono con donne della regione.
Egli stesso sposò Statira II, figlia di Dario III, mentre un'altra figlia
del re persiano, Dripetide, andò in sposa al suo amico Efestione.

Passò per la prima volta in rassegna il nuovo corpo militare di 30.000
giovani Persiani, accuratamente scelti e addestrati per formare una falange
macedone. Diecimila veterani furono congedati e rimandati in Macedonia con
Cratero, quest'ultimo incaricato di sostituire Antipatro, che era venuto in
contrasto con la madre di Alessandro, Olimpiade; Antipatro dovette recarsi
in Asia con nuove reclute.

Durante l'inverno il re si ritirò ad Ecbàtana seguendo l'usanza della corte
persiana. Qui morì Efestione, per il quale Alessandro soffrì terribilmente:
rase al suolo un vicino villaggio, passando alla spada tutti i suoi
abitanti come "sacrificio" nei confronti dell'amico e rimase a lutto per
sei mesi; inoltre progettò un grandioso monumento funerario mai finito.

Nella primavera del 323 a.C. Alessandro condusse una spedizione contro il
popolo montanaro dei Cossei e inviò una spedizione per esplorare le coste
del Mar Caspio.

Durante i preparativi di invasione dell'Arabia e la costruzione di una
flotta con cui intendeva attaccare i domini cartaginesi, venne colpito da
una malattia che lo portò alla morte il 10 giugno²³¹ del 323 a.C., al
tramonto, a soli 32 anni. Nel suo testamento commissionava la costruzione
di magnifici templi in diverse città, la costruzione di un mausoleo
intitolato a suo padre (che avrebbe dovuto rivaleggiare in imponenza con le
piramidi egizie), la prosecuzione dell'unione fra Persiani e Greci, la
conquista dei territori cartaginesi (Nord Africa, Sicilia e Spagna),
l'espansione verso occidente e la costruzione di una strada in Africa lungo
tutta la costa; i suoi successori ignorarono gran parte del testamento
ritenendolo eccessivamente megalomane e inattuabile. Sulle cause della sua
morte sono state proposte varie teorie: l'avvelenamento da parte dei figli
di Antipatro o da parte della moglie Rossane, una ricaduta della malaria
che aveva contratto nel 336 a.C., un eccessivo abuso di alcool durante una
cena o anche, secondo le caratteristiche della febbre, tifo addominale.²³²

Il luogo di sepoltura di Alessandro è stato oggetto di disputa²³³ : oggi si
ritiene che il corpo mummificato di Alessandro possa essere stato portato
in Egitto da Tolomeo I, e sepolto inizialmente nella necropoli di
Saqqara²³⁴ ; in seguito fu trasferito in un grandioso mausoleo, nella città
da lui fondata, Alessandria d'Egitto (dopo lo spostamento della capitale da
Menfi). Esso sorgeva in un grande complesso oggi andato distrutto e fondeva
elementi ellenistici ed egizi. Sono state ipotizzate diverse ubicazioni
sotto l'attuale città, seguendo le descrizioni della posizione del mausoleo
date da diversi storici antichi, come Strabone.²³⁵ Alcuni archeologi, come
Zahi Hawass, ritengono che la mummia del re macedone sia stata messa in
salvo durante un'invasione o per sottrarla ad alcuni cristiani che volevano
distruggerla (in quanto il rendere omaggio ad Alessandro era considerato
rito pagano), e si trovi quindi tra i numerosi corpi nella "valle delle
mummie dorate", presso l'oasi di Bahariya (dove si trovano anche i resti di
un tempio a lui dedicato).²³⁶ ²³⁷

Di recente una tomba ad Anfipoli in Macedonia (nell'attuale Grecia), è
stata da alcuni identificata nella definitiva sepoltura di Alessandro,
forse luogo di traslazione dei resti del condottiero da parte
dell'imperatore romano Caracalla (III secolo d.C.), ma si tratta di una
posizione controversa.²³⁸ ²³⁹

Successione

Alessandro ebbe due figli: Eracle di Macedonia, nato nel 327 a.C. da
Barsine (figlia del satrapo Artabazus di Frigia) e Alessandro IV di
Macedonia, nato nel 323 a.C. da Rossane (figlia del satrapo Ossiarte di
Battriana). Alcuni storici gli attribuirono anche numerosi amanti, tra i
quali l'amico Efestione e Bagoas.

Al morente Alessandro fu chiesto il nome di colui che aveva scelto come suo
successore. Egli diede un'indistinta risposta nella quale qualcuno comprese
Eracle (il figlio avuto da Barsine) e altri Kratisto (termine che tradotto
significa "il migliore").

Subito dopo il suo decesso, ci fu la cosiddetta Spartizione di Babilonia,
che vide contrapporsi due linee di successione: il figlio di Alessandro
avuto dalla moglie Rossane, Alessandro IV, e il suo fratellastro Filippo
Arrideo. Poiché il primo era ancora in fasce e il secondo era infermo di
mente, i generali dell'esercito macedone (Diadochi) elessero un reggente,
Perdicca, successivamente accettato in modo formale dall'assemblea dei
soldati.

Nel 322 a.C. Perdicca si scontrò con Tolomeo (uno dei Diadochi e satrapo
d'Egitto), contro il quale mosse guerra e rimase ucciso.

Successivamente i Diadochi elessero come reggente Antipatro, anche se non
fu accettato da tutti. Ne nacque una guerra civile nel corso della quale
trovarono la morte i familiari ancora in vita di Alessandro, tra cui i due
figli, la moglie Rossane, la madre Olimpiade, la sorella Cleopatra, la
sorellastra Euridice e il fratellastro Filippo.

Fonti storiche e leggenda

Le fonti storiche su Alessandro sono piuttosto numerose. Conosciamo
l'esistenza di resoconti provenienti dallo storico di corte Callistene, dal
generale Tolomeo, dall'architetto militare Aristobulo e da Clitarco di
Alessandria; queste opere sono tuttavia andate perdute.

I principali storici che successivamente trattarono delle sue vicende sono:

- Flavio Arriano, storico di Nicomedia (Anabasis Alexandri, ovvero Le
  campagne di Alessandro, scritto in greco e di carattere prevalentemente
  militare);
- Quinto Curzio Rufo, storico romano (Historiae Alexandri Magni Macedonis,
  biografia di Alessandro in dieci libri, mutila dei primi due, in cui
  l'autore traccia un ritratto non privo di ombre del re macedone assieme
  alla successiva vicenda dei Diadochi);
- Plutarco di Cheronea, storico greco (Vita Alexandri e due orazioni De
  Alexandri fortuna e De Alexandri virtute);
- Diodoro Siculo, storico greco (i libri dal XVII al XXI della sua
  Bibliothekè Historikè coprono le conquiste di Alessandro e la successiva
  storia dei Diadochi); per lui il passaggio di Alessandro in Asia
  costituiva un evento di fondamentale importanza storica;²⁴⁰
- Giustino, storico romano, ci ha invece lasciato un'epitome (un riassunto)
  della storia universale di Pompeo Trogo (Historiarum Philippicarum T.
  Pompeii Trogi Libri XLIV);
- Paolo Orosio, storico latino cristiano (Historiarum adversos paganos
  Libri VII), tratta ampiamente di Alessandro nel libro III, tracciandone
  un ritratto complessivamente negativo.

Ognuno offre una differente immagine del re macedone e, come dice Strabone,
"tutti coloro che scrissero di Alessandro preferirono il meraviglioso al
vero".

Alessandro divenne una leggenda mentre era ancora in vita ed episodi
meravigliosi furono narrati già dai suoi contemporanei che avevano
assistito alle sue imprese. Oggi il suo nome viene equiparato ai più grandi
condottieri di ogni tempo, come Giulio Cesare e Gengis Khan.

Nel secolo successivo alla sua morte, i racconti leggendari sulla sua vita
furono raccolti ad Alessandria d'Egitto nel Romanzo di Alessandro,
falsamente attribuito a Callistene (l'autore è a volte citato come pseudo
Callistene). Questo testo ebbe grande diffusione per tutta l'antichità e il
Medioevo, con numerose versioni e revisioni. In epoca tardo-antica venne
tradotto in lingua latina e in siriaco, da qui poi divulgato in moltissime
lingue, compreso l'arabo, il persiano e le lingue slave. Questo documento
costituisce probabilmente la fonte della citazione di Alessandro nel
Corano.

È invece andata quasi completamente perduta la Alessandriade (Αλεξανδριάς),
un poema epico scritto dal poeta Adriano e del quale è pervenuta una sola
linea.

Alessandro nella cultura di massa

Alessandro nel cinema

Sono state prodotte numerose serie televisive e diversi film che hanno come
argomento la vita di Alessandro.

- Alessandro il Grande, 1956 di Robert Rossen (titolo originale Alexander
  the Great), nel quale Alessandro era interpretato da Richard Burton,²⁴¹
  Fredric March e Claire Bloom;
- Alessandro il Grande, 1980 di Theodoros Angelopoulos (titolo originale O
  Megalexandros).²⁴²
- Alexander (2004), diretto dal regista Oliver Stone e interpretato
  dall'attore Colin Farrell, girato con la consulenza storica di Robin Lane
  Fox;²⁴³
- Dal 1969 al 1981 la scrittrice inglese Mary Renault scrisse una
  sceneggiatura su basi storiche per una trilogia, avente come argomento la
  vita di Alessandro: Fuoco dal cielo (adolescenza), Il ragazzo persiano
  (conquista della Persia, spedizione in India e morte, il tutto osservato
  dal punto di vista di un persiano eunuco di nome Bagoa), e Giochi
  funerari (eventi successivi la morte);
- Baz Luhrmann aveva pianificato un film inconsueto su Alessandro Magno,
  con Leonardo DiCaprio, ma la realizzazione di Oliver Stone lo ha
  costretto a posticipare l'evento a data da destinarsi (il film avrebbe
  dovuto basarsi sulla trilogia di romanzi di Valerio Massimo Manfredi
  Aléxandros).²⁴⁴

Alessandro nell'animazione

- Nel 1999 la giapponese Madhouse ha prodotto la serie anime Alexander
  Senki (Cronache di Alessandro), intitolata in Italia Alexander, con il
  character design di Peter Chung (autore di Æon Flux);
- Nel 2003 il noto mangaka giapponese Yoshikazu Yasuhiko ha dedicato al
  personaggio di Alessandro il volume Alexandros;
- Nell'anime e manga Fate/Zero, Alessandro Magno è uno dei Servant che
  partecipano alla guerra del Sacro Graal, con il nome di Iskandar, Re dei
  Conquistatori.

Alessandro nella musica

- Il gruppo metal britannico Iron Maiden ha inserito una canzone intitolata
  Alexander The Great nel proprio album Somewhere in Time del 1986. La
  canzone, composta completamente dal bassista Steve Harris, inizia con una
  citazione di re Filippo II e descrive la vita di Alessandro Magno
  attraversandone i punti principali: la nascita, le sconfitte inflitte a
  Persiani, Sciti ed Egizi, la conquista di Persepoli, Babilonia e Susa, la
  leggenda del "nodo gordiano", la diffusione dell'Ellenismo e la mancata
  marcia sull'India, che sembrerebbe un'incongruenza: nel testo è scritto
  che l'esercito non lo seguì in India e la cosa è vera se si considera che
  Alessandro non varcò mai i confini pachistani. Quindi probabilmente la
  canzone voleva intendere il fatto che il suo esercitò si rifiutò di
  proseguire oltre i confini del Pakistan. L'ultimo ritornello della
  canzone, inoltre dice che Alessandro "morì di febbre a Babilonia", anche
  se si tratta si una semplificazione, in quanto l'effettiva malattia che
  causò la morte del grande condottiero è poco chiara;
- Il musicista brasiliano Caetano Veloso ha incluso nel 1998 nel suo album
  Livro una canzone epica su Alessandro Magno intitolata Alexandre;
- Roberto Vecchioni ha dedicato ad Alessandro Magno la canzone Alessandro e
  il mare, inclusa nell'album Milady del 1989.
- Nell'album Kokler (Roots) del gruppo turco dei Baba Zula, è presente una
  canzone dal titolo Iskender, dedicata ad Alessandro. Oltre alla versione
  lunga, è stata inserita anche una versione dub, più corta;
- L'album The forth legacy, del gruppo metal Kamelot, comprende la canzone
  Alexandria, che si riferisce alla città omonima del macedone,
  intendendola come una rappresentazione concreta della mentalità e dei
  sogni del sovrano.

Alessandro nei videogiochi

- Il 23 novembre 2004 è uscito Alexander della Ubisoft, basato sul film
  diretto da Oliver Stone;
- Nel 2009 la FX Interactive ha prodotto il suo videogioco su Alessandro,
  Sparta II - Le conquiste di Alessandro Magno;
- Altro videogioco prodotto dalla Deep Silver è Alexander: Il Tempo degli
  Eroi, anch'esso ispirato dal film di Oliver Stone.

Curiosità

- Secondo le notizie di Flavio Arriano, noto anche come Arriano di
  Nicomedia,²⁴⁵ Alessandro Magno si ammalò per essersi bagnato nelle acque
  gelide del fiume Cidno. Quinto Curzio Rufo descrive come ciò avvenne:²⁴⁶

Note

[1] Il nome Alexandros deriva da ἀλέξ [aléx] e ἀνὴρ, ἀνδρὸς [anḕr, andrós]
  e significa "protettore dell'uomo".
[2] Peter Green, Alexander the Great and the Hellenistic Age, Phoenix
  edizioni, 2008, pp. 15-16, ISBN 978-0-7538-2413-9.
[3] Ashrafian, H. (2004), "The death of Alexander the Great—a spinal twist
  of fate", in: Journal of Hist. Neurosci., 13 (2), pp. 138–142
[4] Plutarco, Vita di Alessandro, 4, 1-8.
[5] Ateneo di Naucrati, I Deipnosofisti, o Sofisti a banchetto, 10.45 434F
  e 435A, si veda anche: William W. Fortenbaugh, Lyco of Troas and
  Hieronymus of Rhodes, pag. 155, Transaction Publishers, 2004, ISBN
  978-0-7658-0253-8.
[6] Plutarco, Vita di Alessandro, 32, 5.
[7] (EN) S. Gregory, Scott Bartell; Alicia Aldrete, Ancient linen body
  armor : unraveling the linothorax mystery, Baltimore, Johns Hopkins
  University Press, 2013, ISBN 978-1-4214-0819-4.
[8] Lane Fox, p. 34.
[9] Citati, p. 15.
[10] Plutarco, Vite parallele: Alessandro e Cesare
[11] Tale racconto fu poi oggetto di emulazione da parte di Scipione
  l'Africano Da Braccesi Lorenzo, L'Alessandro occidentale: il Macedone e
  Roma, L'Erma di Bretschneider, 2006, p. 102, ISBN 978-88-8265-376-7.
[12] Marta Sordi, Responsabilità, perdono e vendetta nel mondo antico, Vita
  e Pensiero, 1998, p. 145, ISBN 978-88-343-0081-7.
[13] Una volta Alessandro regalò a Leonida incenso e mirra, pregandolo in
  tal modo di smettere con la sua avarizia. Plutarco, Vita di Alessandro,
  25, 5.
[14] Lane Fox, p. 37.
[15] Musti, p. 621.
[16] Aristotele era imparentato con Ermia di Atarneo, con cui poco prima
  Filippo aveva instaurato una pace strategica; infatti dal suo territorio
  si doveva partire per l'attacco alla Persia e i genitori di entrambi
  (Nicomaco e Aminta II) si conoscevano. Si veda Plutarco, Vite parallele -
  Alessandro e Cesare, pag. 46-47, BUR, ventitreesima edizione, 2009, ISBN
  978-88-17-16613-3.
[17] Denominata «della cassetta»; alcuni, come Strabone (XIII, 1,27)
  affermano che fosse stata scritta dai compagni di Alessandro, Callistene
  e Anassarco. Altri sostengono che il conquistatore stesso avesse
  contribuito alla sua stesura
[18] Plutarco, Vita di Alessandro, 8, 4-5.
[19] Nella primavera del 346 a.C., racconta Eschine che Alessandro suonava
  la lira e dialogava amabilmente, da Eschine, contro Timarco (p. 168)
[20] Isocrate, Epistole V
[21] Frediani, p. 57.
[22] Peter John Rhodes, A history of the classical Greek world: 478-323 BC,
  quarta edizione, Wiley-Blackwell, 2006, p. 321, ISBN 978-0-631-22564-5.
[23] Mossé, p. 11.
[24] Per il dialogo si veda fra gli altri: H. A. Guerber, The Story of the
  Greeks, Yesterday's Classics, 2006, pp. 305-306, ISBN 978-1-59915-011-6.
[25] Probabilmente fu un seguace di Diogene ad aggiungere dei particolari
  alla storia dell'incontro tra il filosofo cinico e Alessandro. Confronta
  il testo con Plutarco, Vita di Alessandro, 14, 2-3.
[26] La prima di queste è descritta in Frediani, pp. 63-64.
[27] Tutta la battaglia viene descritta con particolari e mappe in
  Frediani, pp. 64-65.
[28] Mossé, p. 13.
[29] Lane Fox, p. 82.
[30] George Grote, History of Greece, Volume 12, Editore Harper, 1872, p.
  108.
[31] Plutarco, Vita di Alessandro, 14, 6-8.
[32] Michael Thompson, Richard Hook, Osprey Publishing, 2007, Granicus 334
  BC: Alexander's First Persian Victory, pag 23, ISBN 978-1-84603-099-4.
[33] Frediani, p. 113.
[34] Quelle che provenivano dall'Egitto terminato il vecchio incarico. Si
  veda John Maxwell O'Brien, Alexander the Great: the invisible enemy : a
  biography, pag 65, Milano, Routledge, 1994, ISBN 978-0-415-10617-7.
[35] Arriano, Anabasi, I, 18, 6-9.
[36] Curzio Rufo, Storie di Alessandro Magno, III, 12,6; V, 1,44.
[37] Diodoro Siculo, Bibliotheca historica, XVII, 24, 1 aggiunge anche che
  furono tolti i contributi che pagavano in precedenza, ma in realtà al
  posto dei tributi chiese una «contribuzione» al suo dire momentanea.
[38] Musti, p. 639.
[39] Ariano 1, 23, 8
[40] Frediani, p. 115.
[41] Lane Fox, p. 133.
[42] James R. Ashley, The Macedonian Empire: The Era of Warfare Under
  Philip II and Alexander the Great, 359-323 B.C., pag 207, McFarland,
  2004, ISBN 978-0-7864-1918-0.
[43] William Mitford, The history of Greece Volume 5, pag 153, Cadell and
  Davies, 1818.
[44] Curzio Rufo, Storie di Alessandro Magno, VIII, 1, 36.
[45] Lane Fox, p. 136.
[46] Citati, p. 23.
[47] Arriano, Anabasi, I, 22, 6.
[48] Arriano, Anabasi, I, 24, 1.
[49] Arriano, Anabasi, I, 26, 4.
[50] Arriano, Anabasi, I, 25, 10.
[51] La donna riferì che di Alessandro l'uomo portava solo il nome, da
  Aristobulo, fr, 2 b Jacoby
[52] Curzio Rufo, Storie di Alessandro Magno, III, 7, 11.
[53] La descrizione non è riportata da Diodoro; Mossé, p. 17.
[54] Plutarco, Vita di Alessandro, 18, 4.
[55] Lane Fox, p. 109.
[56] Curzio Rufo, Storie di Alessandro Magno, III, 1, 20.
[57] Diodoro Siculo, Bibliotheca historica, XVII: 29,1-2 e 31,3.
[58] Senofonte, Anabasi 1,21,22
[59] Diodoro Siculo, Bibliotheca historica, XVII, 30, 4.
[60] Plutarco, Vita di Alessandro, 18, 6.
[61] Luisa Prandi, Callistene: uno storico tra Aristotele e i re macedoni,
  pag. 101, Editoriale Jaca Book, 1985, ISBN 978-88-16-95017-7.
[62] Plutarco, Vita di Alessandro, 19, 2-9.
[63] Donald W. Engels, Alexander the Great and the logistics of the
  Macedonian army, pag 46, University of California Press, 1980, ISBN
  978-0-520-04272-8.
[64] Arriano, Anabasi di Alessandro, Libro II, cap. VI
[65] Daniele Forconi, Alessandro Magno, 2002 Firenze, Giunti Gruppo
  Editoriale, Il crollo dell'impero persiano, ISBN 88-09-02760-4 pag. 53,
  cit.
[66] Lane Fox, p. 165.
[67] Plutarco, Vita di Alessandro, 20, 5-7.
[68] Le cifre sono prese da Frediani, pp. 134-135.
[69] Curzio Rufo, Storie di Alessandro Magno, III, 9, 2.
[70] Ogni ordine sarebbe stato impartito ed eseguito in metà tempo, così in
  Senofonte, Anabasi, 1,8,21
[71] Lane Fox, pp. 167-168.
[72] Arriano, Anabasi, II, 6.
[73] Lane Fox, p. 173.
[74] Plutarco, Vita di Alessandro, 20, 10.
[75] Curzio Rufo, Storie di Alessandro Magno, III, 11, 27.
[76] Musti, p. 641.
[77] Curzio Rufo, Storie di Alessandro Magno, III, 12, 7.
[78] Diodoro Siculo, Bibliotheca historica, XVII, 37, 6.
[79] Arriano, Anabasi, II, 12, 1.
[80] Citati, p. 99.
[81] M. A. Dandamaev, A political history of the Achaemenid empire, Ancient
  Near East, pag 323, BRILL, 1989, ISBN 978-90-04-09172-6.
[82] Ateneo, Dipnosofisti, XIII 607 f 608 a
[83] Plutarco, Vita di Alessandro, 21, 7-9.
[84] Arriano, Anabasi, II, 14, 4-9.
[85] Curzio Rufo, Storie di Alessandro Magno, IV, 2, 2.
[86] Giustino, XI,10.11
[87] Diodoro Siculo, Bibliotheca historica, XXX, 18.
[88] Curzio Rufo, Storie di Alessandro Magno, IV, 3, 9.
[89] Rufus J. E. Atkinson, Virginio Antelami, Tristano Gargiulo, Quintus
  Curtius, Lorenzo Valla, 1998, Storie di Alessandro Magno, Scrittori greci
  e latini. Volume 1, pag 101, ISBN 978-88-04-43468-9.
[90] Lane Fox, pp. 187-188.
[91] Diodoro Siculo, Bibliotheca historica, XVII, 41, 3.
[92] Arriano, Anabasi, II, 25, 13; con tale data non concorda Plutarco, che
  indica la ricezione della missiva nella primavera del 331 a.C.
[93] Citati, pp. 101-102.
[94] Curzio Rufo, Storie di Alessandro Magno, IV, 3, 24-26.
[95] Curzio Rufo, Storie di Alessandro Magno, IV, 4, 2.
[96] Plutarco, Vita di Alessandro, 25, 1-3.
[97] Frediani, p. 162.
[98] W. W. Tarn, Alexander the Great: Volume 2, Sources and Studies, Volume
  2, pag 120, Cambridge University Press, 2003, ISBN 978-0-521-53137-5.
[99] Curzio Rufo, Storie di Alessandro Magno, IV, 4, 12.
[100] Arriano, Anabasi, II, 24.
[101] Edward Farr, History of the Persians, pag 252, Robert Carter, 1850.
[102] Lane Fox, p. 190.
[103] Arriano, Anabasi, II, 24, 6.
[104] Arriano, Anabasi, II, 26, 2.
[105] Curzio Rufo, Storie di Alessandro Magno, IV, 6, 8.
[106] Diodoro Siculo, Bibliotheca historica, XVII, 48.
[107] Arriano, Anabasi, II, 26, 26-27.
[108] Curzio Rufo, Storie di Alessandro Magno, IV, 6, 19.
[109] Frediani, p. 170.
[110] Lane Fox, p. 192.
[111] N. G. L. Hammond, The Genius of Alexander the Great, pag 96, UNC
  Press, 1998, ISBN 978-0-8078-4744-2.
[112] Curzio Rufo, Storie di Alessandro Magno, IV, 6, 25.
[113] Giuseppe Flavio, Antichità giudaiche, XI, 337 [VIII, 5]
[114] Musti, p. 643.
[115] Mossé, p. 19.
[116] Arriano, Anabasi, III, 1-4.
[117] Citati, p. 24.
[118] «C'è un'isola nel mare ondoso, dinnanzi all'Egitto, la chiamano Faro»
  Omero, Odissea, 4,354-355, traduzione di Domenico Magnino da Plutarco,
  Alessandro Cesare, pag 97, BUR, ventitreesima edizione, 2009, ISBN
  978-88-17-16613-3.
[119] Arriano, Anabasi, III, 1-5.
[120] Plutarco, Vita di Alessandro, 26, 8.
[121] Alan K. Bowman, L'Egitto dopo i faraoni, pag 228, Giunti, 1997, ISBN
  978-88-09-21082-0.
[122] Arriano, Anabasi, III, 2, 2.
[123] Plutarco, Alessandro Cesare, pag.99, BUR, ventitreesima edizione,
  2009, ISBN 978-88-17-16613-3.
[124] Lane Fox, pp. 206-207.
[125] Callistene, fr. 14 Jacoby
[126] Si confronti Polibio XII,23
[127] Diodoro Siculo, Bibliotheca historica, XVII, 51, 3.
[128] Plutarco, Vita di Alessandro, 27, 5-7.
[129] Plutarco, Vita di Alessandro, 27, 9.
[130] Arriano, Anabasi, III, 4, 5.
[131] Arriano, Anabasi, VI, 19, 4.
[132] Mossé, p. 22.
[133] Arriano, Anabasi, III, 7, 3.
[134] Curzio Rufo, Storie di Alessandro Magno, IV, 9, 13.
[135] Curzio Rufo, Storie di Alessandro Magno, IV, 9, 17-21.
[136] Lane Fox, p. 233.
[137] Arriano, Anabasi, III, 8, 2.
[138] Plutarco, Vita di Alessandro, 31, 11-12.
[139] Lane Fox, p. 234.
[140] Plutarco, Vita di Alessandro, 32, 3-4.
[141] Musti, p. 645.
[142] Plutarco, Vita di Alessandro, 31, 6-7.
[143] Le stesse indicazioni si hanno da Tolomeo e Aristobulo, si veda
  Plutarco, Alessandro Cesare, pag 111, BUR, ventitreesima edizione, 2009,
  ISBN 978-88-17-16613-3.
[144] Non potevano superare i 12.000 uomini secondo Hans Delbrück, History
  of the Art of War: Warfare in antiquity, pag 212, U of Nebraska Press,
  1990, ISBN 978-0-8032-9199-7., mentre Robin Lane Fox cita 30.000 uomini,
  Lane Fox, p. 236.
[145] Marco Giuniano Giustino,11,6,11
[146] Diodoro Siculo, Bibliotheca historica, XVII, 39, 4.
[147] Arriano, Anabasi, III, 8.
[148] Secondo la fonte il problema più grande dell'esercito persiano era
  costituito dall'inettitudine del comandante in campo. Si veda William W.
  Tarn. Storia del mondo antico, volume V, p 311
[149] Curzio Rufo, Storie di Alessandro Magno, IV, 9, 10.
[150] Arriano, Anabasi, III, 8, 3-5.
[151] Lane Fox, p. 237.
[152] Arriano, Anabasi, III, 9, 1.
[153] Plutarco, Vita di Alessandro, 32, 9-11.
[154] J.F.C. Fuller, The Generalship of Alexander the Great, 1958, pag 178
[155] Frediani, p. 191.
[156] Diodoro Siculo, Bibliotheca historica, XVII, 58, 5.
[157] Curzio Rufo, Storie di Alessandro Magno, IV, 15, 14-17.
[158] Curzio Rufo, Storie di Alessandro Magno, IV, 15, 11.
[159] Plutarco, Vita di Alessandro, 33, 9-11.
[160] Lane Fox, p. 245.
[161] Frediani, p. 193.
[162] Mossé, p. 23.
[163] Arriano, Anabasi, III, 15, 2.
[164] Curzio Rufo, Storie di Alessandro Magno, IV, 16, 16.
[165] Arriano, Anabasi, III, 15, 6.
[166] William Napoleon Hendricks, A comparison of Diodorus' and Curtius'
  accounts of Alexander the Great, pag 94, Duke University, 1974.
[167] Frediani, p. 197.
[168] Curzio Rufo, Storie di Alessandro Magno, IV, 16, 29.
[169] Plutarco, Vita di Alessandro, 34, 1-2.
[170] Dell'aiuto fornito da Faullo nella guerra persiana si veda anche
  Erodoto, 8,47
[171] Plutarco, Vita di Alessandro, 35, 1-4.
[172] Lane Fox, pp. 255-256.
[173] Da una descrizione di un soldato tessalo, Strabone XV,3.3
[174] Plutarco, Vita di Alessandro, 36, 2.
[175] Plutarco, Vita di Alessandro, 36, 7.
[176] Plutarco, Alessandro Cesare, pag 133, BUR, ventitreesima edizione,
  2009, ISBN 978-88-17-16613-3.
[177] Plutarco, Vita di Alessandro, 39, 12-13.
[178] Frediani p. 201. .
[179] J.F.C. Fuller, The Generalship of Alexander the Great, 1958, pag 228
[180] Arriano, Anabasi, III, 18, 2.
[181] Curzio Rufo, Storie di Alessandro Magno, V, 3, 17.
[182] Diodoro Siculo, Bibliotheca historica, XVII, 68, 4.
[183] Frediani, p. 202.
[184] Lane Fox, p. 264.
[185] Curzio Rufo, Storie di Alessandro Magno, V, 7, 20.
[186] Lane Fox, p. 266.
[187] Arriano, Anabasi, III, 18, 11-12.
[188] Plutarco, Vita di Alessandro, 38, 7-8.
[189] J. Dryden, Alexander's Feast, vv 49-69
[190] Lane Fox, pp. 268-269.
[191] Lane Fox, p. 273.
[192] Frediani, pp. 204-205.
[193] Arriano, Aubrey De Sélincourt, Penguin Classics, 1971, The campaigns
  of Alexander, pag 184, ISBN 978-0-14-044253-3.
[194] Lane Fox, p. 275-280.
[195] Plutarco, Vita di Alessandro, 43, 3-5.
[196] Arriano, Anabasi, II, 14, 6-8.
[197] Arriano, Anabasi, III, 25, 3.
[198] Plutarco, Vita di Alessandro, 44, 3-5.
[199] Curzio Rufo, Storie di Alessandro Magno, VI, 6, 2.
[200] Lane Fox, p. 285.
[201] Curzio Rufo, Storie di Alessandro Magno, IV, 6, 32.
[202] Frediani, p. 207.
[203] Arriano, Anabasi, III, 25, 8.
[204] Lane Fox, p. 304.
[205] Richard Stoneman, Alexander the Great, pag 67, Routledge, 2004, ISBN
  978-0-415-31931-7.
[206] Arriano, Anabasi, III, 29, 4.
[207] Plutarco, Alessandro Cesare, pag 141, BUR, ventitreesima edizione,
  2009, ISBN 978-88-17-16613-3.
[208] Per la versione in inglese Christopher Herold, Bonaparte in Egypt,
  pag 203, Fireship Press, 2009, ISBN 978-1-934757-76-5.
[209] Lane Fox, p. 289.
[210] Quintus Curtius Rufus, J. E. Atkinson, Virginio Antelami, Tristano
  Gargiulo, Fondazione Lorenzo Valla, 2000, Storie di Alessandro Magno, pag
  47, ISBN 978-88-04-47408-1.
[211] Limno in questo racconto viene ucciso e non si uccide. Da Plutarco,
  Vita di Alessandro, 49, 3-7.
[212] Plutarco, Vita di Alessandro, 48, 4-7.
[213] Diodoro Siculo, Bibliotheca historica, XVII, 79-80.
[214] Arriano, Anabasi, III, 26, 1.
[215] Musti, pp. 648-649.
[216] Arriano, Anabasi, III, 26, 2-3.
[217] Lane Fox, p. 290.
[218] Curzio Rufo, Storie di Alessandro Magno, VI, 9, 14.
[219] Musti, p. 649.
[220] Curzio Rufo, Storie di Alessandro Magno, VII, 3, 8.
[221] Lane Fox, p. 298.
[222] Frediani, p. 211.
[223] Rufus Quintus Curtius, Quintus Curtius, De rebus gestis Alexandri
  Magni libri superstites, pp. 505-506, J. Antonelli, 1840.
[224] Arriano, Anabasi, IV, 4, 1.
[225] Arriano, Anabasi, IV, 4, 9.
[226] Lane Fox, p. 313.
[227] Plutarco, Vita di Alessandro, 50, 3-9.
[228] Plutarco, Vita di Alessandro, 51, 1-6.
[229] I versi esatti recitati da Clito secondo quanto riportato sono quelli
  dell'Andromaca, 693
[230] Mossé, p. 105.
[231] I dodici giorni di agonia sono minuziosamente registrati nelle tracce
  delle Efemeridi reali, ovvero la cronaca ufficiale delle giornate del re;
  vedi Musti.
[232] Ernesto Damiani, La piccola morte di Alessandro il Grande, Marsilio,
  2012, ISBN 978-88-317-1163-0.
[233] Alexander the Great at War: His Army - His Battles - His Enemies.
  Osprey Publishing. 2008. p. 123. ISBN 1846033284.
[234] Saunders, Nicholas (2007). Alexander's Tomb: The Two-Thousand Year
  Obsession to Find the Lost Conqueror. Basic Books. ISBN 0465006213., pag.
  162
[235] Saunders, op. cit., pagg. 64-segg.
[236] Saunders, op. cit., pagg. 203-04
[237] Egypt Unwrapped: Alexander the Great's Lost Tomb, documentario
  National Geographic
[238] Giorgos Christides, Greeks captivated by Alexander-era tomb at
  Amphipolis, BBC, 22 settembre 2014. URL consultato il 2 aprile 2015.
[239] Greek Government - Ministry of Culture and Sports - 12th November
  2014 Press Release (in Greek)
[240] Lo considerava come «termine di riferimento per calcolare la durata
  dei regni degli dei egiziani». Si veda Diodoro Siculo, Biblioteca
  storica, volume primo, note alle pag 172-173, Milano, BUR, 2004, ISBN
  88-17-10021-8..
[241] Scheda su IMDb
[242] Scheda su IMDb
[243] Scheda del film su IMDb
[244] Info del film su IMDb
[245] Anabasi di Alessandro (᾿Ανάβασις ᾿Αλεξάνδρου 2,4,7)
[246] Historiae Alexandri Magni Macedonis (Storie di Alessandro Magno il
  Macedone)

Bibliografia

Fonti primarie
- Diodoro Siculo, Bibliotheca historica.
- Flavio Arriano, Anabasi di Alessandro.
- Plutarco, Vite Parallele: Alessandro.
- Quinto Curzio Rufo, Storie di Alessandro Magno.
Saggi e biografie
- Georges Radet, Alessandro il Grande (Alexandre le Grand), traduzione di
  Manlio Mazziotti, Collana Biblioteca di cultura storica n.18, Torino,
  Einaudi, 1942; II ed. 1944.; Collana Oscar n.149, Mondadori, Milano,
  1974-1985; Collana SuperBur Saggi, BUR, Milano, 1998 - Collana La
  Storia·Le Storie, BUR, 2016.
- N. G. L. Hammond, Alessandro il Grande. L'uomo che si è spinto ai confini
  del mondo, Sperling paperback, Milano, 2004
- A. B. Bosworth, Alessandro Magno. L'uomo e il suo impero, Rizzoli,
  Milano, 2004
- Pietro Citati, Alessandro Magno, Adelphi, 2004.
- Robin Lane Fox, Alessandro Magno, Collana Saggi n.635, Torino, Einaudi,
  1981.; nuova ed. e prefazione dell'Autore, Einaudi tascabili.Storia,
  Einaudi, Torino, 2004-2016.
- Gaetano De Sanctis, Filippo e Alessandro dal regno macedone alla
  monarchia universale. Lezioni universitarie 1949-1950, a cura di Monica
  Berti e Virgilio Costa, Edizioni Tored, Tivoli (Roma) 2011, ISBN
  978-88-88617-45-9
- Johann Gustav Droysen, Alessandro il Grande, Milano, TEA, 1994
  [Corbaccio, 1940]. - Res Gestae, 2014.
- Paul Faure, La vita quotidiana degli eserciti di Alessandro Magno (La vie
  quotidienne des armées d'Alexandre, Hachette, Paris, 1982), Collana
  Storia e biografie, Milano, BUR, 1993, ISBN 978-88-17-16942-4.
- Andrea Frediani, Le grandi battaglie di Alessandro Magno. L'inarrestabile
  marcia del condottiero che non conobbe sconfitte, Newton Compton, 2004,
  ISBN 978-88-541-1845-4.
- Chiara Frugoni, La fortuna di Alessandro Magno dall'Antichità al
  Medioevo, La Nuova Italia, Firenze, 1978
- Hans-Joachim Gehrke, Alessandro Magno, Il Mulino, Bologna, 2002
- Giulio Giannelli, "Alessandro Magno" in AA.VV., Enciclopedia Biografica
  Universale, Roma, Istituto dell'Enciclopedia Italiana Treccani, 2006, pp.
  305 – 323
- Claude Mossé, Alessandro Magno. La realtà e il mito, Laterza, 2005.
- Domenico Musti, Storia Greca: linee di sviluppo dall'età micenea all'età
  romana, 3ª ed., Laterza, 2008, ISBN 978-88-420-7514-1.
- Antonino Pagliaro, Alessandro Magno, Rai Eri, 1960
- Alessandro Magno tra storia e mito, a cura di Marta Sordi, Milano,
  Edizioni Universitarie Jaca, 1984
- Todisco L., Alessandro il macedone e gli ebrei
Narrativa
- Davide Fresi, Alessandro Magno e i prescelti venuti dal futuro, 2014
- P. Doherty, trilogia edita da Newton Compton: Alessandro Magno e la
  vittoria impossibile (2002), Alessandro Magno e l'uomo senza Dio (2003),
  Alessandro Magno e le porte degli Inferi, 2004
- Valerio Massimo Manfredi, trilogia: Il figlio del sogno, Le sabbie di
  Amon, Il confine del mondo, raccolti ne Il Romanzo di Alessandro,
  Mondadori,
- Gisbert Haefs, Alessandro, Alessandro in Asia
- Giovanni Pascoli, "Aléxandros", Poemi Conviviali, 1904
- David Gemmell, Il Leone di Macedonia (1990), Il Principe Nero, 1991
- Steve Berry, L'ombra del leone, 2008
- Valerio Massimo Manfredi, La Tomba di Alessandro, Mondadori, 2009
- Vittorio Russo, Sulle orme di Alessandro Magno, 2009
- Andrea Colelli, Breve storia di Alessandro Magno, 2014

Voci correlate

- Aristotele
- Filippo II di Macedonia
- Incontro tra Diogene di Sinope e Alessandro Magno
- Nodo gordiano
- Peritas
- Persone che sono state considerate divinità
- Regno di Macedonia
- Romanzo di Alessandro
- Storici di Alessandro Magno
- Tiro (città)
- Volo di Alessandro

Altri progetti

- Wikiquote contiene citazioni di o su Alessandro Magno
- Wikimedia Commons contiene immagini o altri file su Alessandro Magno

Collegamenti esterni

- (EN) Alexander the Great's Home on the Web, portale su Alessandro
- (FR) Materiale su Alessandro conservato al Louvre

Pericle

Pericle, figlio di Santippo del demo di Colargo (in greco antico: Περικλῆς,
Periklēs, "circondato dalla gloria"; Colargo, 495 a.C. circa – Atene, 429
a.C.), è stato un politico, oratore e militare ateniese attivo durante il
periodo d'oro della città, tra le Guerre persiane e la Guerra del
Peloponneso (431 a.C. – 404 a.C.).

Discendente da parte di madre dalla potente e influente famiglia degli
Alcmeonidi, Pericle ebbe una così profonda influenza sulla società ateniese
che Tucidide, storico suo contemporaneo, lo acclamò come "primo cittadino
di Atene". Pericle fece della Lega delio-attica un impero comandato da
Atene che esercitava la sua egemonia sulle altre città alleate, e guidò i
suoi concittadini durante i primi due anni della Guerra del Peloponneso.

Pericle favorì lo sviluppo delle arti e della letteratura e questa fu la
principale ragione per la quale Atene detiene la reputazione di centro
culturale dell'Antica Grecia. Promosse, allo scopo di dare lavoro a
migliaia di artigiani e cittadini, un ambizioso progetto edilizio che portò
alla costruzione di molte opere sull'Acropoli (incluso il Partenone),
abbellì la città, esibì la sua gloria.² Inoltre, Pericle sostenne la
democrazia (nell'accezione aristotelica) a tal punto che i critici
contemporanei lo definiscono un populista, soprattutto a seguito
dell'introduzione di un salario per coloro che ricoprivano gli incarichi
politici e ai rematori della flotta.

Biografia

Primi anni

Pericle nacque nel demo di Colargo, una località poco più a nord di Atene.
La sua data di nascita è incerta, anche se per convenzione si indica l'anno
495 a.C.: alcuni, infatti, propendono per il 492 a.C. o poco prima poiché
nel 472 a.C. finanziò l'opera I Persiani. Altri, invece, dal fatto che non
viene indicato se egli abbia partecipato o meno alle Guerre persiane hanno
sostenuto che è impossibile che sia nato prima del 498, ma questo argomento
è stato respinto ex silentio.³ ⁴

Fu figlio del politico Santippo, che, anche se ostracizzato nel 485 a.C.
circa, tornò ad Atene solo cinque anni dopo per guidare un contingente
ateniese a Micale, dove la Grecia avrebbe riportato una vittoria
importante. La madre di Pericle, Agariste, era una discendente della
potente e controversa famiglia degli Alcmeonidi e le sue connessioni
familiari ebbero un ruolo determinante nell'inizio della carriera politica
di Santippo. Agariste era inoltre una discendente del tiranno di Sicione,
Clistene, e nipote del grande riformatore ateniese Clistene, un altro
Alcmeonide. Al riguardo, Plutarco riferisce che Clistene fu il nonno di
Agariste,⁵ ma ciò non è storicamente plausibile, per cui si preferisce
Affermare che Clistene fosse zio di Agariste.⁶

Secondo Erodoto e Plutarco, Agariste sognò, pochi giorni prima la nascita
di Pericle, di aver partorito un leone.⁵ ⁷ Un'interpretazione dell'aneddoto
considera il leone come simbolo di grandezza, ma la storia può inoltre
alludere alla dimensione inusuale del cranio di Pericle, che divenne un
bersaglio dei commediografi contemporanei⁵ ⁸ e che, come ricorda Plutarco,
Pericle usasse nascondere con l'elmo, simbolo della sua carica di stratego.

Pericle apparteneva alla tribù locale degli Acamantis (Ἀκαμαντὶς φυλὴ). I
suoi primi anni furono tranquilli: da giovane, Pericle preferì dedicare il
suo tempo agli studi, piuttosto che apparire in pubblico, per via della sua
introversione.⁹

La nobiltà e la ricchezza della sua famiglia gli permisero di continuare
gli studi. Imparò la musica dai maestri del tempo (Damone e Pitoclide
potrebbero essere stati suoi insegnanti)¹⁰ ¹¹ ed è considerato il primo
politico ad aver attribuito una grande importanza alla filosofia.⁹ Gli
piaceva la compagnia dei filosofi Protagora, Zenone di Elea e Anassagora;
Anassagora, in particolare, divenne un suo amico intimo e lo influenzò
molto.¹⁰ ¹² Il tipo di pensiero e il carisma retorico di Pericle potrebbero
essere stati prodotti in parte dall'accento di Anassagora sulla
tranquillità emotiva di fronte alle difficoltà e allo scetticismo sui
fenomeni divini.⁶ La sua proverbiale calma è considerata un prodotto
dell'influenza di Anassagora.¹³

Attività politica fino al 431 a.C.

Prima dell'entrata in politica

Nella primavera del 472 a.C. Pericle fu il corego della tragedia di Eschilo
I Persiani, presentata alle Dionisie di quell'anno, dimostrando così di
essere uno degli uomini più ricchi di Atene.⁶ Lo storico Simon Hornblower
ha sostenuto che la selezione di questa opera teatrale da parte di Pericle,
che presenta un quadro nostalgico della famosa vittoria di Temistocle a
Salamina, dimostra che il giovane politico fosse di supporto a Temistocle
stesso contro il suo avversario politico Cimone, la cui fazione riuscì a
farlo ostracizzare poco dopo.¹⁴

Plutarco dice che Pericle fu il più ricco tra gli Ateniesi per quaranta
anni;¹⁵ se lo fosse stato, Pericle avrebbe preso una posizione di comando
sin dai primi anni 460 a.C.. Nel corso di questi anni cercò sempre di
proteggere la sua vita privata e di presentarsi come un modello per i suoi
concittadini: per esempio, avrebbe spesso evitato i banchetti, cercando di
essere frugale.¹⁶ ¹⁷

Nel 463 a.C. Pericle accusò Cimone, capo della fazione conservatrice, di
aver trascurato gli interessi vitali di Atene in Macedonia:¹⁸ anche se
Cimone fu poi assolto, questo confronto dimostrò che il principale
avversario politico di Pericle era vulnerabile.¹⁹

Ostracismo di Cimone

Intorno al 461 a.C. i vertici del partito democratico ateniese decisero di
prendere come obiettivo l'Areopago, un concilio cittadino controllato
dall'aristocrazia ateniese, che una volta fu la più potente assemblea nella
polis.³ Il leader del partito e maestro di Pericle, Efialte, propose una
netta riduzione dei poteri dell'Areopago, e l'Ecclesia, la principale
assemblea ateniese, approvò tale proposta senza una forte opposizione.¹⁷
Questa riforma segnò l'inizio di una nuova era della "democrazia
radicale":³ il partito democratico divenne gradualmente dominante nella
politica ateniese e Pericle sembrò volesse proseguire una politica
populista al fine di persuadere il pubblico. Secondo Aristotele, la presa
di posizione di Pericle può essere espressa dal fatto che il suo principale
oppositore politico, Cimone, era ricco e generoso ed era in grado di
assicurarsi il favore del popolo donando generosamente una parte della sua
considerevole fortuna personale.¹⁸ Lo storico Loren J. Samons sostiene,
tuttavia, che Pericle aveva risorse sufficienti per farsi notare nella
politica con mezzi privati, se avesse così scelto.²⁰

Nel 461 a.C. Pericle riuscì ad eliminare dalla scena politica il suo
principale oppositore usando l'arma dell'ostracismo; Cimone era stato
accusato di aver tradito la città, agendo come alleato di Sparta.²¹

Anche dopo l'ostracismo di Cimone, Pericle continuò a promuovere una
politica populista.¹⁷ Per primo propose una legge che permetteva ai poveri
di guardare spettacoli teatrali senza pagare, con lo Stato che copriva il
costo della loro entrata. Con altri decreti nel 458 a.C. abbassò il
requisito di proprietà per i magistrati, e poco dopo il 454 a.C. elargì
generosi stipendi a tutti i cittadini che avevano prestato servizio come
giurati nell'Heliaia (il tribunale supremo di Atene)²² Il suo provvedimento
più controverso fu, tuttavia, una legge del 451 a.C. che riconosceva
cittadini ateniesi solo coloro che avevano entrambi i genitori ateniesi.²³

Tali misure spinsero i critici di Pericle a considerarlo come responsabile
della degenerazione progressiva della democrazia ateniese. In seguito,
Pericle introdusse una normativa che concedeva l'accesso delle classi
inferiori al sistema politico e agli uffici pubblici, da cui erano state
precedentemente escluse a causa dei limitati mezzi o delle origini umili.²⁴
In seguito, la flotta, spina dorsale della potenza ateniese fin dai tempi
di Temistocle, fu presidiata quasi interamente da membri delle classi
inferiori.²⁵ Konstandinos Paparrigopulos, un grande storico greco moderno,
sostiene che Pericle propose queste leggi per ampliare e stabilizzare tutte
le istituzioni democratiche,²⁶ mentre secondo lo storico Samons Pericle
credeva che fosse necessario far crescere i demoi, in cui egli vedeva una
fonte di energia non sfruttata e l'elemento cruciale di dominio militare
ateniese.²⁷

Cimone, d'altra parte, apparentemente credeva che non ci fosse spazio per
un'ulteriore evoluzione democratica, ed era certo che la democrazia avesse
raggiunto il suo picco e che le riforme di Pericle avevano portato allo
stallo del populismo; Cimone, in ogni caso, accettò la nuova democrazia e
non si oppose alla legge sulla cittadinanza dopo il suo ritorno dall'esilio
nel 451 a.C.²⁸ Secondo Paparrigopoulos, la storia vendicò Cimone, perché
Atene, dopo la morte di Pericle, affondò nel baratro dell'agitazione
politica e della demagogia; Paparrigopoulos sostiene che una regressione
senza precedenti discese sulla città, la cui gloria morì a causa della
politica populista di Pericle.²⁶ Secondo un altro storico, Justin Daniel
King, la democrazia radicale favorì il popolo, ma danneggiò lo Stato,²⁹
mentre d'altra parte Donald Kagan asserisce che le misure democratiche di
Pericle fornirono le basi per una forza politica inattaccabile.³⁰

L'ascesa al potere e le prime spedizioni militari

L'uccisione di Efialte, avvenuta nel 461 a.C. e addebitata da Aristotele ad
Aristodico di Tanagra.³¹ , spianò la strada del potere a Pericle. In
mancanza di un'opposizione forte dopo l'espulsione di Cimone, il leader
incontestabile del partito democratico diventò il sovrano insindacabile di
Atene, e rimase al potere quasi ininterrottamente fino alla sua morte,
avvenuta nel 429 a.C.

Pericle guidò le sue prime spedizioni militari durante la prima guerra del
Peloponneso, che fu causata in parte dall'alleanza della sua città con
Megara e Argo e dalla conseguente reazione di Sparta. Nel 454 a.C. attaccò
Sicione e Acarnania,³² e successivamente tentò, senza successo, di prendere
Oeniadea sul golfo di Corinto, prima di tornare ad Atene.³³ Nel 451 a.C.
Cimone, ritornato dall'esilio, negoziò una tregua di cinque anni con Sparta
dopo una proposta dello stesso Pericle, un evento che indica un cambiamento
nella politica strategica seguita da questi.³⁴ Pericle potrebbe aver capito
l'importanza del contributo di Cimone durante i conflitti contro i
Peloponnesiaci e i Persiani, ma lo storico Podlecki sostiene che il
presunto cambiamento di posizione fu inventato dagli storici antichi per
sostenere "una visione tendenziosa della mobilità di Pericle".³⁵

Plutarco afferma che Cimone strinse un accordo per condividere il potere
con i suoi oppositori, secondo il quale Pericle sarebbe stato il
responsabile degli affari interni e Cimone sarebbe stato il capo militare
di Atene, sostenendo una campagna all'estero.³⁶ Kagan pensa che Cimone si
adattò a delle nuove condizioni e promosse un matrimonio politico tra la
fazione di Pericle e la sua.²⁸

A metà degli anni 450 a.C. gli Ateniesi lanciarono un tentativo, che poi si
rivelò un fallimento, di aiuto a una rivolta egiziana contro la Persia, che
portò ad un assedio prolungato di una fortezza persiana nel Delta del Nilo.
La campagna culminò in un disastro su vasta scala, e la forza di assedio fu
sconfitta e distrutta.³⁷ Intorno al 450 gli Ateniesi inviarono delle truppe
a Cipro: Cimone sconfisse i Persiani a Salamina (da non confondersi con la
più famosa isola nel Golfo Saronico dove Temistocle sconfisse la flotta
persiana di Serse), ma morì di malattia nel 449 a.C.; si dice che Pericle
abbia avviato entrambe le spedizioni in Egitto e a Cipro,³⁸ anche se alcuni
ricercatori, come Karl Julius Beloch, sostengono che l'invio di una così
grande flotta fosse conforme con lo spirito politico di Cimone.³⁹

A complicare la situazione di questo periodo è la questione della Pace di
Callia, che chiuse le ostilità tra Greci e Persiani; l'esistenza stessa del
trattato è assai discussa, e i suoi dettagli e le sue trattative sono
ugualmente ambigui.⁴⁰ Ernst Badian crede che un patto di pace tra Atene e
la Persia sia stato stipulato per la prima volta nel 463 a.C. (rendendo gli
interventi ateniesi in Egitto e a Cipro violazioni della pace) e trattato
nuovamente dopo la campagna di Cipro, tornando ad essere applicato nel 449
a.C.⁴¹ John Fine, però, suggerisce che il primo trattato di pace tra Atene
e la Persia si concluse nel 450 a.C., perché Pericle aveva capito che il
conflitto con la Persia stava ostacolando la capacità di Atene di
diffondere la sua influenza sulla Grecia.⁴⁰ Kagan pensa che Pericle abbia
usato Callia, un cognato di Cimone, come simbolo di unità e lo utilizzò
ancora varie volte per trattare importanti accordi.⁴²

Nella primavera del 449 a.C. Pericle propose un decreto che portò alla
creazione di una riunione di tutte le poleis greche, al fine di esaminare
la questione della ricostruzione dei templi distrutti dai persiani. Questo
progetto non andò a buon fine a causa della posizione di Sparta, ma le
reali intenzioni di Pericle furono poco chiare:⁴³ alcuni storici pensano
che egli avesse voluto creare una sorta di confederazione di tutte le città
greche, altri pensano che voleva semplicemente affermare la supremazia di
Atene.⁴⁴ Secondo lo storico Terry Buckley, l'obiettivo di questo decreto
era invece rinnovare la Lega delio-attica.⁴⁵

Durante la seconda guerra sacra Pericle guidò l'esercito ateniese contro
Delfi e reintegrò i suoi diritti di sovranità sulla Focide.⁴⁶ ⁴⁷ Nel 447
a.C. Pericle si impegnò nella sua spedizione più ammirata: l'espulsione dei
barbari dalla città tracia di Gallipoli. Il motivo che spinse Atene a
compiere quest'impresa era legato alla colonizzazione della regione in cui
si trovava la città;⁶ ⁴⁸ a quel tempo, tuttavia, Atene era ostacolata da
una serie di rivolte tra le sue città alleate (o, per meglio dire,
subordinate). Sempre nel 447 gli oligarchi di Tebe cospirarono contro la
fazione democratica: gli Ateniesi chiesero loro la resa immediata ma, dopo
la battaglia di Coronea, Pericle fu costretto ad ammettere la perdita della
Beozia, al fine di recuperare i prigionieri catturati in quel conflitto;⁹
con la Beozia nelle mani dei nemici, la Focide e la Locride si ribellarono
e caddero presto sotto il controllo degli oligarchi.⁴⁹ Nel 446 a.C. scoppiò
una rivolta ancora più pericolosa quando l'Eubea e Megara si ribellarono;
Pericle marciò su Eubea con le sue truppe, ma fu costretto a ritirarsi
quando l'esercito spartano invase l'Attica. Attraverso la corruzione e le
trattative, Pericle disinnescò la minaccia imminente e gli Spartani
tornarono nella loro città.⁵⁰ ⁵¹ In seguito, quando Pericle fu indagato per
la gestione del denaro pubblico, non fu sufficientemente giustificata una
spesa di 10 talenti, dal momento che i documenti ufficiali riferiscono che
i soldi furono spesi per uno "scopo molto grave"; tuttavia, lo "scopo molto
grave" (cioè la corruzione) doveva sembrare tanto fondamentale ai revisori
dei conti che approvarono la spesa, senza ingerenze ufficiali e senza
nemmeno indagare su questo caso.⁵²

Dopo che la minaccia di Sparta fu scongiurata, Pericle marciò nuovamente
sull'Eubea per schiacciare una rivolta, e successivamente inflisse
punizioni severe ai proprietari terrieri della città più importante della
regione, Calcide, tra cui la perdita dei propri terreni. Nel frattempo, i
residenti della città di Istiaia, che aveva massacrato l'equipaggio di una
trireme ateniese, furono deportati e sostituiti da duemila coloni
ateniesi.⁵² La crisi fu portata a termine dalla Pace dei trent'anni,
stipulata intorno al 446 a.C., in cui Atene si impegnava ad abbandonare i
possedimenti acquisiti nel corso del 460 a.C. e, insieme a Sparta, di non
tentare di conquistare le città alleate a quest'ultima.⁴⁹

Battaglia finale contro i conservatori

Nel 444 a.C. le fazioni democratica e conservatrice si affrontarono in uno
scontro decisivo. Il nuovo capo dei conservatori, Tucidide (che non deve
essere confuso con lo storico omonimo), accusò Pericle di licenziosità,
criticando il modo in cui aveva speso i soldi per il piano di costruzioni
in corso. Inizialmente, Tucidide cominciò a procurarsi il favore
dell'ecclesia, ma Pericle riuscì a far sentire la sua influenza e mise i
conservatori nell'ombra: il leader dei democratici rispose alle critiche
proponendo di rimborsare alla città tutte le spese con i suoi soldi, a
condizione che Atene gli avesse reso delle iscrizioni e delle dediche.⁵³ Il
suo atteggiamento fu accolto con applausi, e Tucidide subì una sconfitta
inattesa. Nel 442 a.C., il popolo ateniese ostracizzò Tucidide per 10 anni
e Pericle fu ancora una volta il sovrano incontrastato della scena politica
ateniese.⁵³

Il governo di Atene

Pericle volle stabilizzare la posizione dominante della sua città e far
valere la sua preminenza in Grecia. Si pensa che il processo attraverso il
quale la lega di Delo si trasformò in un impero ateniese sia cominciato ben
prima dell'amministrazione di Pericle,⁵⁴ poiché varie città affiliate alla
lega avevano già deciso di rendere omaggio ad Atene, invece di fornire
semplicemente navi equipaggiate per la flotta dell'alleanza, ma la
trasformazione fu accelerata e portata a compimento con misure attuate da
Pericle.⁵⁵ Il passo finale nella trasformazione ad impero potrebbe essere
stato innescato dalla sconfitta ateniese in Egitto, che minacciò il dominio
della città sul Mar Egeo e portò alla rivolta di alcune città alleate, come
Mileto ed Eritre.⁵⁶ Dopo questi eventi, sia a causa di una reale paura per
la sua sicurezza, o come pretesto per ottenere il controllo delle finanze
della Lega, Atene trasferì presso di sé il tesoro della alleanza, che prima
era a Delo, nel 454-453 a.C.⁵⁷ Intorno al 450 a.C. le rivolte a Mileto ed
Eritre furono represse e Atene restaurò il suo dominio sui suoi alleati.⁵⁸
Attorno al 447 lo statista Clearco propose un decreto sul denaro, che
impose il peso e le dimensioni delle monete d'argento ateniesi a tutti i
suoi alleati.⁴⁵ Secondo una delle disposizioni più severe del decreto,
l'eccedenza di un processo di coniazione doveva andare ad un fondo
speciale, e chiunque avesse proposto di usarla in un altro modo, rischiava
la pena di morte.⁵⁹

Fu dal tesoro dell'alleanza che Pericle raccolse i fondi necessari per
realizzare il suo piano ambizioso di costruzione, con particolare
attenzione alla ristrutturazione dell'Acropoli, che comprendeva i Propilei,
il Partenone e la statua d'oro di Atena, scolpita da Fidia, amico di
Pericle.⁶⁰ Nel 449 a.C., Pericle propose un decreto che permette l'utilizzo
di 9.000 talenti per finanziare il vasto programma di ricostruzione dei
templi ateniesi.⁴⁵ Angelos Vlachos, un accademico greco, sostiene che
l'utilizzo del tesoro dell'alleanza, avviato ed eseguito da Pericle, è una
delle più grandi malversazioni della storia umana; questa appropriazione
indebita finanziò, tuttavia, alcune delle creazioni artistiche più belle
del mondo antico.⁶¹

La Guerra contro Samo

Dopo l'ostracizzazione di Tucidide, Pericle fu rieletto annualmente
generale, l'unica carica che abbia mai formalmente occupato. Nel 440 a.C.
cominciò una guerra tra Samo e Mileto per il controllo di Priene, un'antica
città sulle coste della Ionia ai piedi di Micale, e ad un certo punto del
conflitto Mileto chiese aiuto ad Atene, a causa delle difficoltà incontrate
durante il conflitto.⁶²

Pericle allora, secondo Plutarco per accontentare la sua amante Aspasia,
nativa di Mileto⁶³ , ordinò alle due parti di smettere di combattere e di
sottoporre il caso al proprio arbitrato, ma Samo si rifiutò.⁶⁴ ; di
conseguenza lo stratego fece approvare un decreto che ordinava la
spedizione dell'esercito ateniese a Samo "vertente contro il suo popolo
che, pur avendo ricevuto l'ordine di interrompere il conflitto contro i
Milesi, non rispettò le condizioni". In una battaglia navale gli Ateniesi,
guidati da Pericle e altri nove generali, sconfissero le forze di Samo e
imposero sull'isola un'amministrazione democratica.⁶⁴ Quando i Samiani si
ribellarono contro il dominio ateniese, Pericle costrinse la città ad
arrendersi dopo un assedio durato otto mesi, che suscitò malcontento tra i
componenti della flotta.⁶⁵ Successivamente, il generale sedò una rivolta a
Bisanzio e, quando tornò ad Atene, tenne un famoso discorso funebre in
onore dei soldati caduti durante la spedizione.⁶⁶

Tra il 438 e il 436 a.C. Pericle guidò la flotta ateniese nel Ponto, dove
instaurò relazioni amichevoli con le città greche della regione.⁶⁷ Inoltre,
Pericle focalizzò la sua attenzione anche su progetti interni, come la
fortificazione di Atene, e sulla creazione di nuove cleruchie, come Andro,
Nasso nel 444 a.C., così come Anfipoli nel 437 a.C.⁶⁸

Attacchi personali

Tuttavia, nonostante il forte carisma e il saldo governo, né Pericle né
tanto meno i suoi collaboratori o confidenti, Fidia e Aspasia, furono
immuni da attacchi sia personali che giudiziari a dimostrazione che il
ruolo politico dello statista non fu mai assoluto.⁶⁹

Lo scultore Fidia, direttore dei progetti edilizi di Pericle e in
particolare di quelli all'Acropoli, fu accusato di essersi appropriato di
parte dell'oro destinato alla costruzione della statua di Atena oltre che
di empietà, avendo inciso sullo scudo della medesima statua la figura di un
vecchio calvo somigliante allo statista, raffigurato quindi nell'atto di
combattere le amazzoni.⁷⁰ Il processo fu deleterio per Fidia che morì in
carcere⁷¹ ma colpì non poco l'immagine di Pericle.

In seguito le accuse si concentrarono contro personalità intime allo
statista quali la compagna Aspasia e l'antico precettore Anassagora.

Aspasia, infatti, distintasi per l'abilità oratoria e per la brillante
intelligenza, fu accusata di corrompere le donne ateniesi allo scopo di
soddisfare le perversioni dell'amante, Pericle appunto.⁷² ⁷³ ⁷⁴ ⁷⁵ Il
processo, basato su calunnie e dicerie, mai provate, fu un'amara esperienza
per Pericle che a stento riuscì a difendere l'amata ottenendone
l'assoluzione.

Poi l'ecclesia mise in stato d'accusa per empietà il filosofo e precettore
Anassagora il quale fu condannato al pagamento di una multa e all'esilio.⁷⁰

Infine gli oppositori accusarono direttamente Pericle di cattiva gestione
delle pubbliche finanze.⁷³ Secondo Plutarco, Pericle fu così preoccupato
del giudizio imminente da bloccare ogni tentativo di compromesso con
Sparta, impedendo, di fatto, la soluzione dei sempre più forti contrasti
con la Lega del Peloponneso;⁷³ al riguardo, Beloch sostenne che, pur di
proteggere la propria posizione politica, Pericle abbia volutamente
condotto la sua città alla guerra.⁷⁶

In ogni caso, all'inizio della guerra del Peloponneso Atene si trovò nella
scomoda posizione di affidare il proprio futuro a un leader la cui
preminenza era stata, per la prima volta in un decennio, seriamente
scossa.⁹

La guerra del Peloponneso

Le cause della guerra del Peloponneso sono tuttora oggetto di dibattito,
anche se già nell'antichità non pochi storici ponevano gran parte delle
responsabilità a carico di Pericle e della politica imperialista di Atene:
per esempio, Plutarco sostenne che gli Ateniesi si fossero volti al
conflitto con una sorta di arroganza e amore per la sfida, un concetto,
peraltro, già presente in Tucidide il quale, tuttavia, addebitava la guerra
al timore degli Spartani per la potenza ateniese, fattore senz'altro
presente ma ridimensionato nell'odierna storiografia.

Preludio al conflitto

Nei rapporti con Sparta Pericle agì convinto che la guerra fosse
inevitabile, se non benvenuta.⁷⁷ Perciò, non esitò ad inviare navi e
soldati alla colonia di Corcira la quale si era ribellata alla madrepatria
Corinto, fedele alleata di Sparta.⁷⁸

Nel 433 a.C, le flotte di Corinto e Atene si scontrarono nella battaglia di
Sibota, il cui esito fu inconcludente, e l'anno seguente, quando Potidea,
colonia corinzia membro della lega delio-attica, si ribellò ad Atene, gli
insorti ottennero l'aiuto della madrepatria, aggravando il solco che
divideva le due città.

Nello stesso periodo Pericle, nel tentativo di imporre la sovranità
ateniese su Megara, città affiliata alla lega del Peloponneso e posta tra
Atene e Corinto, impose il cosiddetto Decreto Megarese: con tale atto,
Pericle escludeva i commercianti di Megara dal mercato ateniese e degli
alleati, devastandone l'economia e allo stesso tempo violando apertamente
le clausole della pace dei trent'anni senza alcuna giustificazione⁷⁹ a
parte la discutibile accusa di coltivare terra sacra dedicata a Demetra e
dare rifugio a schiavi fuggiti, comportamenti empi.⁸⁰

Inevitabilmente, il conflitto con Megara inasprì i rapporti con Sparta che,
dopo alcuni consulti con gli alleati, inviò ad Atene un ultimatum con cui
si richiedeva l'espulsione della famiglia degli Alcmeonidi,⁸¹ Pericle
incluso, e l'abrogazione del Decreto Megarese; se le richieste non fossero
state accolte, Sparta avrebbe dichiarato guerra.

Gli Ateniesi, tuttavia, accettarono senza esitare la proposta di Pericle di
respingere le richieste spartane⁸² essendo più forti militarmente,⁸³ e di
proporre una controproposta agli Spartani: il ritiro del decreto megarese
in cambio della rinuncia, da parte di Sparta, alla pratica di espulsione
degli stranieri presenti sul territorio oltre al riconoscimento
dell'autonomia delle città alleate, in pratica lo smantellamento della Lega
del Peloponneso e dell'egemonia terrestre spartana.⁸⁴ Sparta, ovviamente,
rigettò lo scambio.

Bisogna tuttavia sottolineare che tale condotta, la quale in pratica
condusse Atene alla guerra, come sottolineano Athanasios G. Platias e
Constantinos Koliopoulos, docenti di politica internazionale, derivava
anche dalla necessità di prevenire, mostrando a tutti la potenza di Atene,
rivolte all'interno della lega di Delo.⁸⁵

Il primo anno di guerra

Nel 431 a.C, quando la pace era già precaria, Archidamo II, re di Sparta,
inviò una nuova delegazione ad Atene per richiedere l'adempimento delle
condizioni precedenti; la deputazione non poté però entrare in città, dal
momento che Pericle aveva fatto approvare all'assemblea una risoluzione in
base alla quale nessuna delegazione lacedemone sarebbe stata accolta
qualora Sparta avesse avviato azioni militari ostili, quale, così
interpretarono gli Ateniesi, il concentramento dell'esercito della lega
peloponnesiaca a Corinto.⁸⁶

Fallita così l'ultima possibilità di trattativa, Archidamo II invase
l'Attica senza incontrare alcuna resistenza dal momento che Pericle,
intuendo la strategia spartana, aveva nel frattempo provveduto a evacuare
l'intera popolazione entro le lunghe mura di Atene.⁸⁷

Lo storico Tucidide non riporta il discorso con cui Pericle convinse la
popolazione a trasferirsi in Atene ma si soffermò sui disagi che gli
sfollati subirono, costretti ad abbandonare la loro terra, i loro beni e i
santuari ancestrali per trasferirsi in un'area urbana sovraffollata
cambiando completamente stile di vita.⁸⁸ ⁸⁹

In tali circostanze Pericle cercò di sollevare il morale generale con
numerosi discorsi nei quali consigliava gli Ateniesi sulla gestione dello
Stato e li rassicurò che, qualora il nemico non avesse devastato le sue
proprietà (sia poiché era amico personale di Archidamo, sia come mossa
politica finalizzata a screditare Pericle), egli le avrebbe donate alla
città.⁹⁰

In ogni caso il saccheggio delle fattorie dell'Attica e i disagi
indebolirono il prestigio di Pericle, da molti considerato come la
principale causa del conflitto, da altri criticato per il suo rifiuto di
respingere con le armi l'invasione spartana.

Nonostante l'opposizione, Pericle difese la propria strategia ed evitò in
un primo tempo di convocare l'assemblea per impedire che l'indignazione
generale sfociasse nella decisione di inviare l'esercito contro gli
Spartani;⁹¹ in ogni caso la collaborazione tra Pericle e i "Pritani", i
presidenti provvisori dell'assemblea, garantiva al primo una salda
influenza sui pubblici affari.⁹²

Nella seconda parte dell'anno, mentre l'esercito spartano si acquartierava
nell'Attica, Pericle inviò una flotta di 100 triremi per costeggiare e
devastare il Peloponneso e numerose unità di cavalleria per impedire la
devastazione della fattorie più vicine ad Atene.⁹³ ⁹⁴

Al termine dell'estate, mentre il nemico si ritirò presso i suoi quartieri
invernali a Corinto, Pericle fece approvare un decreto per il quale la
città avrebbe messo da parte 1.000 talenti e 100 navi, da usarsi in caso di
massima emergenza o di attacco navale ad Atene, stabilendo la morte come
pena per chiunque proponesse un uso diverso del denaro o delle navi.

Nell'autunno, Pericle guidò l'attacco su Megara e pochi mesi dopo pronunciò
quello che diventerà il suo più famoso discorso, l'orazione funebre per i
caduti del primo anno di guerra, in cui onorò i cittadini morti per Atene
di cui tratteggia il governo democratico e i suoi principi cardini.⁹⁵

Le ultime campagne e la morte

Nel 430 a.C. l'esercito di Sparta saccheggiò l'Attica per la seconda volta,
ma Pericle non si scompose, rifiutò di rivedere la sua strategia iniziale⁹⁶
e, non volendo impegnare l'esercito spartano in battaglia, condusse una
spedizione navale per saccheggiare le coste del Peloponneso.⁹⁷

Secondo Plutarco, poco prima della spedizione, avvenne un'eclisse solare
che spaventò non poco gli equipaggi, ma Pericle utilizzando le conoscenze
astronomiche che aveva acquisito da Anassagora riuscì a calmarli.⁹⁸

Tuttavia, nell'estate dello stesso anno, scoppiò un'epidemia che devastò
Atene;⁹⁹ l'identità esatta del morbo è ignota così come la sua fonte. In
ogni caso, la difficile situazione della città, causata dall'epidemia,
innescò una nuova ondata di clamore pubblico che costrinse Pericle a
difendersi in un discorso finale, presentato dallo storico Tucidide come
una vera e propria emozionante resa dei conti tra lo statista e i suoi
oppositori.¹⁰⁰ Tale discorso è considerato ancor oggi come uno dei migliori
dello statista non solo per l'abilità retorica ma anche per il rancore
verso i suoi compatrioti, accusati di ingratitudine.⁹ Riuscì, per pochi
mesi, a domare il risentimento del popolo ma in seguito i suoi nemici
interni ebbero la meglio, lo privarono della carica di stratego e lo misero
sotto accusa.

In tale processo, di cui fu promotore e grande accusatore di Pericle il
demagogo Cleone, astro nascente della politica ateniese, Pericle ebbe la
peggio e fu multato per un importo compreso tra i 15 e i 50 talenti.¹⁰¹
L'anno seguente, tuttavia, gli Ateniesi non solo riabilitarono Pericle ma
lo rielessero ancora una volta come stratega, reintegrandolo nel comando
delle forze armate.⁹

Questo fu l'ultimo successo di Pericle: in quell'anno l'epidemia falcidiò
la sorella di Pericle ed entrambi i figli legittimi, Paralo e Santippo, e,
sebbene gli Ateniesi avessero accolto tra i cittadini il figlio
illegittimo, Pericle il Giovane avuto da Aspasia, l'uomo era distrutto dal
dolore. Pochi mesi dopo, nell'autunno, morì di peste.

Si ricorda che, poco prima della sua morte, gli amici di Pericle si fossero
riuniti intorno a lui, enumerando, convinti che Pericle essendo privo di
conoscenza non potesse sentire, le sue virtù in pace e i suoi nove trofei
di guerra. Pericle, tuttavia, anche se moribondo, era ancora cosciente ed
esclamò:

La morte di Pericle segnò l'inizio del declino di Atene dal momento che,
come riporta Tucidide, i suoi successori erano inferiori a lui e
preferirono assecondare la plebe¹⁰² perseguendo una politica dispendiosa e
militarista di cui la spedizione in Sicilia costituisce l'esempio più noto.
Con questo amaro commento, Tucidide non solo lamenta la perdita di un
grande uomo che ammirava, pur essendogli avversario, ma annuncia anche il
declino della gloria e della potenza di Atene.

Vita privata

Pericle, secondo l'usanza ateniese, si sposò con un membro della propria
famiglia: non è noto il nome della moglie ma è certo che fosse stata già
maritata ad Ipponico dal quale aveva avuto un figlio, Callia, e che da lei
Pericle ebbe due figli, Paralo e Santippo.⁶³ Il matrimonio, tuttavia, non
fu felice e così Pericle, con il pieno consenso della moglie e dei suoi
parenti, le trovò un nuovo marito.

A seguito del divorzio, Pericle si legò con un'etera, Aspasia di Mileto,
con la quale prese a convivere more uxorio e dalla quale peraltro Pericle
ebbe un figlio illegittimo, suo omonimo. La relazione suscitò molte
reazioni e l'opposizione di Santippo che, avendo ambizioni politiche, non
esitò a calunniare il padre.¹⁰³ Nonostante tutto le persecuzioni non
minarono il morale dello statista, per quanto scoppiò in lacrime per
proteggere la sua amata Aspasia quando fu accusato di corrompere la società
ateniese.

Negli ultimi anni, tuttavia, ai problemi politici si aggiunsero una serie
di lutti familiari: prima perse la sorella e poi entrambi i figli, Paralo e
Santippo, tutti colpiti dall'epidemia. Non avendo eredi, gli Ateniesi
mitigarono la legge sulla cittadinanza, fatta approvare da Pericle stesso,
nel 451 (o 452) a.C.: tale legge, infatti, limitava il diritto di
cittadinanza a coloro i quali erano di origine ateniese sia dal lato
paterno quanto da quello materno¹⁰⁴ ma, per compassione alle sventure dello
stratego, iscrissero suo figlio illegittimo, Pericle il Giovane, nelle
fratrie, comunità di cittadini, e gli permisero di accedere alla
cittadinanza per quanto fosse cittadino ateniese solo dal lato paterno.¹⁰⁵
¹⁰⁶

Giudizio storico

Indubbiamente la figura di Pericle segnò un'intera epoca e ispirò giudizi
contraddittori circa le sue decisioni politiche più significative; inoltre,
il fatto che fosse al tempo stesso un vigoroso statista, generale e oratore
rende più complessa la valutazione oggettiva delle sue azioni.

Guida politica

Alcuni studiosi contemporanei, ad esempio Sarah Ruden, definiscono Pericle
un populista, demagogo e un "falco",¹⁰⁷ altri studiosi, invece, ammirano la
sua leadership carismatica.

Scrisse Plutarco:

Inoltre, sempre Plutarco racconta che quando il re di Sparta, Archidamo II,
chiese al suo avversario politico, Tucidide di Melesia, chi tra lui o
Pericle fosse il combattente migliore, Tucidide rispose senza alcuna
esitazione Pericle aggiungendo:⁹

Infine, quanto ai costumi, Pericle, agli occhi degli storici antichi, fu
esente da critiche poiché "si teneva lontano dalla corruzione, anche se non
era del tutto indifferente al danaro".¹⁵

Lo storico Tucidide, suo ammiratore, fu il primo nell'affermare che Atene
era "di nome una democrazia ma, di fatto, governata dal suo primo
cittadino"¹⁰² sottolineando con tale commento il carisma per guidare,
persuadere e, talvolta, manipolare la massa. Inoltre, se anche Tucidide
menziona le superiori qualità di Pericle, tuttavia, trascura le accuse
contro di lui concentrandosi quasi esclusivamente nel ricordo
dell'integrità morale dello statista.¹⁰²

Plutarco, a differenza di Tucidide, ci offre un ritratto più sfumato dello
statista, riprendendo anche alcune critiche di altri autori:

Sempre Plutarco, infine, spiega questo atteggiamento di Pericle come un
tentativo di cercare il favore del popolo in modo da ridurre il prestigio
dell'Areopago di cui non faceva parte e per ribattere alla generosità del
suo avversario Cimone.

Inoltre, quanto al giudizio espresso da Tucidide secondo cui Pericle "non
era condotto dal popolo, bensì lo guidava",¹⁰² alcuni studiosi del secolo
XX, come Malcolm F. McGregor e John S. Morrison, hanno proposto che Pericle
fosse il volto pubblico carismatico e che in realtà le proposte derivassero
dai suoi consiglieri o comunque dalla sua cerchia politica.¹⁰⁹ ¹¹⁰

Infine, secondo King, Pericle, aumentando il potere del popolo, lasciò gli
Ateniesi senza un leader autorevole e peraltro ricorda quanto, durante la
guerra del Peloponneso, perfino Pericle stesso fosse dipendente dal
sostegno popolare.²⁹

Strategia militare

Per oltre 20 anni Pericle ebbe, in qualità di stratego, il comando militare
anche se, per prudenza, non intraprese mai di sua iniziativa una campagna
di cui non fosse evidente il rischio né tanto meno accolse gli "impulsi
vani dei cittadini".¹¹¹

Il suo operato, secondo l'opinione di molti storici, in pratica ricalcò la
linea politica già intrapresa da Temistocle e dal principio per cui Atene
dipendeva dalla sua egemonia marittima e che non potesse contrastare la
superiorità dell'esercito terrestre spartano.¹¹² In ogni caso, cercò di
ridurre al minimo il vantaggio terrestre che possedevano gli Spartani
rafforzando le mura di Atene, che avevano gravemente scosso l'uso della
forza militare nelle relazioni internazionali greche.¹¹³

Durante la guerra del Peloponneso, Pericle avviò una strategia difensiva il
cui scopo era "l'esaurimento del nemico e la conservazione dello status
quo".¹¹⁴ Secondo Platias e Koliopoulos Atene, essendo la fazione più forte,
non aveva bisogno di battere Sparta militarmente ma poteva semplicemente
sventare i piani del nemico¹¹⁴ e aspettare che esaurisse le forze.
Pertanto, gli Ateniesi dovevano rifiutare ogni composizione (e quindi non
revocare il decreto megarese) ed evitare sempre ogni spedizione diversiva
come quella, fallimentare, sostenuta da Atene e appoggiata in precedenza da
Pericle, in Egitto.¹¹⁵

Tale strategia, però, risultava intrinsecamente impopolare per quanto
Pericle, grazie al suo carisma personale, fosse riuscito a convincere il
popolo;¹¹⁶ proprio per questo motivo, Hans Delbrück definì Pericle uno dei
più grandi statisti e capi militari della storia.¹¹⁷

Dopo la sua morte gli Ateniesi rimasero sostanzialmente fedeli a tale linea
di condotta, al di là di alcune spedizioni offensive,¹¹⁸ cercando di
preservare anziché espandere i loro possedimenti, fino alla catastrofica
Spedizione in Sicilia,¹¹⁶ e forse, se Pericle non fosse morto, la sua
politica avrebbe avuto successo.¹¹⁹

In ogni caso la strategia di Pericle raccolse numerosi sostenitori quanto
detrattori che in comune affermano quanto Pericle stesso fosse migliore
come politico e oratore che come stratega.¹²⁰

Donald Kagan definì la strategia di Pericle "pia illusione che non è
riuscita", Barry S. Strauss e Josiah Ober hanno dichiarato che "come
stratega era un fallimento e merita una parte di responsabilità per la
grande sconfitta di Atene", e Victor Davis Hanson ritiene che Pericle non
aveva elaborato una strategia chiara per un'efficace azione offensiva che
avrebbe potuto costringere Tebe o Sparta a fermare la guerra.¹²¹ ¹²² ¹²³

Kagan fondò la sua critica su quattro motivi: in primo luogo, respingendo
concessioni minori ha portato alla guerra; in secondo luogo, imprevista da
parte del nemico, mancava di credibilità; terzo, era troppo debole né
sfruttava eventuali opportunità; infine dipendeva da Pericle per la sua
esecuzione e, quindi, non poteva non essere abbandonato dopo la sua
morte.¹²⁴ Quanto ai costi, Kagan stimò che ogni anno la strategia di
Pericle costasse oltre 2.000 talenti, somma sufficiente per appena tre anni
di conflitto e che pertanto si poteva adattare solo a un breve scontro, non
certo per quello in corso.¹²⁵ ¹²⁶

Altri, come ad esempio Donald W. Knight, concludono che la strategia era
troppo difensiva e non avrebbe avuto successo.¹²⁷

D'altra parte, Platias e Koliopoulos rigettano queste critiche fino a
dichiarare che "gli Ateniesi persero la guerra solo quando invertirono
drammaticamente la grande strategia di Pericle che esplicitamente
disdegnava ulteriori conquiste"¹²⁸ ed Hanson ribatte che, sebbene non
innovativa, avrebbe potuto portare ad una stagnazione del conflitto in
favore di Atene.¹²⁵

Infine, alcuni sostengono che è solo una conclusione popolare che i
successori di Pericle mancassero delle sue capacità o del suo carisma.¹²⁹

Capacità oratoria

I commentatori moderni di Tucidide e altri storici moderni e scrittori
assumono diverse posizioni sulla questione per cui gran parte dei discorsi
di Pericle citati da Tucidide non rappresentano (o rappresentano solo in
minima parte) le parole dello statista, ma costituiscono una libera
creazione letteraria o una parafrasi da Tucidide. Pericle, infatti, non
distribuì mai le sue orazioni e pertanto gli storici non sono in grado di
rispondere con certezza se i tre discorsi riportati da Tucidide siano
realmente frutto di Pericle o siano stati rielaborati dallo storico o se
questi vi abbia aggiunto le proprie nozioni e pensieri.

Alcuni, facendo leva sul contrasto tra lo stile letterario, appassionato e
idealista dei discorsi di Pericle e lo stile compassato e analitico di
Tucidide, affermano che Pericle fosse una fonte principale di tali
discorsi. Altri, tuttavia, obbiettano che la differenza stilistica si può
addebitare all'integrazione del discorso retorico all'interno dell'opera
storiografica e che Tucidide abbia semplicemente adoperato due stili
differenti.

Peraltro Tucidide riconosce che:

Lo storico contemporaneo Kagan, ne The Peloponnesian War, afferma che
Pericle avesse adottato nei suoi discorsi "uno stile elevato, libero dai
trucchi volgari e disonesti", mentre, a parere dello storico Diodoro
Siculo, "eccelleva su tutti i suoi concittadini in abilità oratoria"¹³⁰ o,
nelle parole di Plutarco:

Tuttavia, lo stesso Plutarco, poche righe dopo, riporta il giudizio di Ione
di Chio per il quale Pericle, nel rapporto con gli altri, fosse, a
differenza di Cimone, sempre arrogante, orgoglioso e presuntuoso, incline
al disprezzo del prossimo; Zenone, invece, esortava coloro i quali
scambiavano per boria e orgoglio l'austerità di Pericle a comportarsi come
lui, convinto che anche la pura e semplice ostentazione della virtù produce
istintivamente, a lungo andare, un desiderio effettivo di praticarla.

Gorgia, nell'omonimo dialogo di Platone, usa Pericle come esempio di
potente eloquio;¹³¹ nel Menesseno, tuttavia, Socrate afferma ironicamente
che Pericle, essendo educato da Aspasia, allenatrice di molti oratori,
sarebbe superiore a qualcuno se fosse stato educato da Antifonte,¹³² e
inoltre attribuisce la paternità dell'orazione funebre ad Aspasia e critica
la venerazione di Pericle da parte dei suoi contemporanei.¹³³

Infine, Platone ricorda ne il Fedro l'origine di uno dei soprannomi con cui
è noto Pericle, "Olimpio", solitamente connesso a Zeus, perché come Zeus
era il re degli dei, così Pericle superò tutti nell'oratoria;¹³⁴
Aristofane, invece, ironicamente usò tale appellativo per sottolinearne la
boria e l'orgoglio, e in tal modo lo apostrofa in una sua commedia:
"Nell'ira balenò Pericle Olimpio, tuonò, sconvolse tutta quanta la
Grecia".¹³⁵

Quintiliano, elogiando lo stile di Pericle, ricorda che egli si preparava
assiduamente per i discorsi e che, prima di presentarsi in tribuna, pregava
gli Dei affinché non proferisse alcuna parola impropria.¹³⁶ Sir Richard C.
Jebb conclude che "unico statista ateniese, Pericle deve essere stato unico
per due aspetti anche come oratore ateniese: in primo luogo perché ha
occupato una posizione di supremazia personale come nessun uomo raggiunse
prima o dopo di lui, in secondo luogo perché i suoi pensieri e la sua forza
morale gli fecero ottenere una tale fama per l'eloquenza come nessun altro
ebbe mai dagli Ateniesi né prima né dopo di lui."¹³⁷

Lascito

Certamente le opere letterarie o artistiche, commissionate da Pericle o
composte durante il suo governo, costituiscono tuttora l'eredità più
visibile dello statista ateniese e, al riguardo, Paparrigopoulos scrisse
che questi capolavori sono "sufficienti a rendere il nome della Grecia
immortale nel nostro mondo".¹²⁰

Il giudizio politico è, invece, più sfumato: Victor L. Ehrenberg, per
esempio, sostenne che l'imperialismo ateniese, che nega la vera democrazia
e la libertà per il popolo di tutti a vantaggio di un solo Stato dominante,
fu parte del lascito dello statista.¹³⁸

Altri, riprendendo Tucidide, si spingono oltre affermando che un tale
arrogante imperialismo portò alla rovina Atene¹³⁹ e peraltro è ancor oggi
oggetto di vivaci discussioni il rapporto tra imperialismo e la promozione
della democrazia nei paesi oppressi.¹⁴⁰ ¹⁴¹

Molti, al contrario, sostengono che bisogna ascrivere a Pericle la nascita
di un umanesimo ateniese¹⁴² di cui la libertà d'espressione costituisce il
segno più duraturo¹⁴³ insieme alla democrazia intesa come gestione
partecipativa del potere da parte di una fetta consistente della
popolazione maschile; aspetti che ancor oggi rendono Pericle il "topos
dello statista ideale nella Grecia antica".¹²⁰ ¹⁴⁴

Note

[1] Pericle, sapere.it. URL consultato il 20 maggio 2013..
[2] Lukas Blois de, An Introduction to the Ancient World, Routledge (UK),
  1997, p. 99, ISBN 0-415-12774-2.
[3] Fornara-Samons, pp. 24–25.
[4] J.K. Davies, Athenian propertied families, 600–300 BC, 457.
[5] Plutarco, Pericle, III.
[6] "Pericles" Oxford Classical Dictionary, 1996.
[7] Erodoto, Storie, VI, 131.
[8] Ehrenberg, p. 239.
[9] Pericle, in Dizionario Enciclopedico The Helios, 1952.
[10] Plutarco, Pericle, IV.
[11] Platone, Alcibiade primo, 118 c.
[12] Michael Mendelson, Many Sides: A Protagorean Approach to the Theory,
  Practice, and Pedagogy of Argument, Springer, 2002, p. 1, ISBN
  1-4020-0402-8.
[13] Plutarco, Pericle, VI.
[14] Hornblower, pp. 33–34.
[15] Plutarco, Pericle, XVI.
[16] Plutarco, Pericle, VII.
[17] Plutarco, Pericle, IX.
[18] Aristotele, XXVII.
[19] Plutarco, Cimone, XV.
[20] Samons, p. 80.
[21] Plutarco, Cimone, XVI.
[22] Fornara-Samons, pp. 67–73.
[23] R. Martin, An Overview of Classical Greek History.
[24] Aristotele, XXIV
[25] Fine, pp. 377–378.
[26] Paparrigopoulos, volume Ab, p. 145.
[27] Samons, p. 65.
[28] Kagan, Outbreak, pp. 135–136.
[29] J.D. King, Athenian Democracy and Empire, pp. 24-25
[30] Kagan, Outbreak, p. 79.
[31] Aristotele, XXV.
[32] Tucidide, I,111.
[33] P.J. Rhodes, A History of the Classical Greek World, Blackwell
  Publishing, 2005, p. 44, ISBN 0-631-22564-1.
[34] Plutarco, Cimone, XVII.
[35] Podlecki, p. 44.
[36] Plutarco, Pericle, X.
[37] Jan M. Libourel, The Athenian Disaster in Egypt, in "American Journal
  of Philology", vol. 92, nº 4, The Johns Hopkins University Press, ottobre
  1971, pp. 605–615, DOI:10.2307/292666, JSTOR 292666.
[38] Hamish Aird, Pericles: The Rise and Fall of Athenian Democracy, The
  Rosen Publishing Group, 2004, p. 52, ISBN 0-8239-3828-X.
[39] (DE) K.J. Beloch, Die Attische Politik seit Perikles, II, Lipsia,
  1894, p. 205.
[40] Fine, pp. 359–361.
[41] E. Badian, The Peace of Callias, pp. 1–39.
[42] Kagan, Outbreak, p. 108.
[43] Plutarco, Pericle, XVII.
[44] H.T. Wade-Grey, The Question of Tribute in 449/8 B. C, in "Hesperia",
  vol. 14, nº 3, American School of Classical Studies at Athens,
  luglio-settembre 1945, pp. 212–229.
[45] T. Buckley, Aspects of Greek History 750–323 BC, p. 206.
[46] Tucidide, I, 112.
[47] Plutarco, Pericle, XXI.
[48] Plutaco, Pericle, XIX.
[49] Fine, pp. 368–69.
[50] Tucidide, II, 21.
[51] Aristofane, Gli Acarnesi, 832.
[52] Plutarco, Pericle, XXIII.
[53] Plutarco, Pericle, XIV.
[54] Buckley, p. 196.
[55] Howard Butler, The Story of Athens, Kessinger Publishing, 2005, p.
  195, ISBN 1-4179-7092-8.
[56] Kagan, Outbreak, p. 98.
[57] Buckley, p. 204.
[58] Sealey, p. 275.
[59] Hornblower, p. 120.
[60] Jeffrey M. Hurwit, The Acropolis in the Age of Pericles, Cambridge
  University Press, 2004, p. 87, ISBN 0-521-82040-5.
[61] Vlachos, pp. 62–63.
[62] Tucidide, I, 115.
[63] Plutarco, Pericle, XXIV.
[64] Plutarco, Pericle, XXV.
[65] Plutarco, Pericle, XXVIII.
[66] Sealey, p. 310.
[67] Christopher J. Tuplin, Pontus and the Outside World, Brill Academic
  Publishers, 2004, p. 28, ISBN 90-04-12154-4.
[68] Plutarco, Pericle, XI.
[69] Fornara-Samons, p. 31.
[70] Plutarco, Pericle, XXXI.
[71] A. Dellivoras,Fidia, Enciclopedia dell'arte antica, classica ed
  orientale, 1994
[72] Suda, voce Aspasia.
[73] Plutarco, Pericle, XXXII.
[74] Nicole Loraux, Aspasie, l'étrangère, l'intellectuelle, in La Grèce au
  Féminin (in French), Belles Lettres, 2003, pp. 133-164, ISBN
  2-251-38048-5.
[75] M. Henry, Prisoner of History, Oxford University Press, 1995, pp.
  138–139.
[76] (DE) K.J. Beloch, Griechische Geschichte, Lipsia, 1894, pp. 19-22.
[77] Podlecki, p. 158.
[78] Tucidide, I, 31–54.
[79] George Cawkwell, Thucydides and the Peloponnesian War, Routledge (UK),
  1997, p. 33, ISBN 0-415-16552-0.
[80] Buckley, p. 322.
[81] L'espulsione era motivata dal fatto che Megacle, arconte eponimo nel
  VII secolo a.C., si era reso responsabile dell'uccisione nei luoghi sacri
  di Cilone e dei suoi seguaci durante il tentato colpo di stato del 632
  a.C.
[82] Tucidide, I, 127.
[83] Platias, pp. 100–03.
[84] Vlachos, p. 20.
[85] Ehrenberg, p. 264.
[86] Tucidide, II, 12.
[87] Tucidide, II, 14.
[88] Tucidide, II, 16.
[89] Josiah Ober, The Athenian Revolution, Princeton, New Jersey, Princeton
  University Press, 1996, pp. 72-85, ISBN 0-691-01095-1.
[90] Tucidide, II, 13.
[91] Tucidide, II, 22.
[92] Kagan, Peloponnesian War, p. 69.
[93] Tucidide, II, 18.
[94] Senofonte, Costituzione degli Ateniesi.
[95] Tucidide, II, 35-46.
[96] Tucidide, II, 55.
[97] Tucidide, II, 56.
[98] Plutarco, Pericle, XXXV.
[99] Tucidide, II, 48-56.
[100] Tucidide, II, 60-64.
[101] Plutarco, Pericle, XXXIV.
[102] Tucidide, II, 65.
[103] Plutarco, Pericle, XXXVI.
[104] Powell, pp. 261-262 e 268.
[105] Plutarco, Pericle, 37.
[106] William Smith, Death and Character of Pericles, in A History of
  Greece, R. B. Collins, 1855, p. 271.
[107] Sarah Ruden, Lysistrata, Hackett Publishing, 2003, p. 80, ISBN
  0-87220-603-3.
[108] Platone, Gorgia, 515 e.
[109] Malcolm F. McGregor, Government in Athens, in The Athenians and their
  Empire, The University of British Columbia Press, 1987, pp. 122-23, ISBN
  0-7748-0269-3.
[110] J.S. Morrison, A. W. Gomme, Pericles Monarchos, in Journal of
  Hellenic Studies, vol. 70, The Journal of Hellenic Studies, Vol. 70,
  1950, pp. 76-77, DOI:10.2307/629294, JSTOR 629294.
[111] Plutarco, Pericle, XVIII.
[112] Platias, p. 105.
[113] Josiah Ober, National Ideology and Strategic Defence of the
  Population, from Athens to Star Wars, in Hegemonic Rivalry: From
  Thucydides to the Nuclear Age, Westview Pr, 1991, p. 254, ISBN
  0-8133-7744-7.
[114] Platias, pp. 98–99.
[115] Kagan, Outbreak, p. 83.
[116] Platias, pp. 119–120.
[117] Hans Delbrück, History of the Art of War, vol. 1, University of
  Nebraska Press, 1920, p. 137.
[118] Ehrenberg, p. 278.
[119] B.X. Wet de, This So-Called Defensive Policy of Pericles, in Acta
  classica, vol. 12, 1969, pp. 103–119.
[120] Paparrigopoulos, volume Aa, pp. 241–42.
[121] Hanson, p. 58.
[122] Donald Kagan, Athenian Strategy in the Peloponnesian War, in The
  Making of Strategy: Rules, States and Wars by Williamson Murray, Alvin
  Bernstein, MacGregor Knox, Cambridge University Press, 1996, p. 54, ISBN
  0-521-56627-4.
[123] Josiah Ober e Barry S. Strauss, The Anatomy of Error: Ancient
  Military Disasters and Their Lessons for Modern Strategists, St Martins
  Pr, 1990, p. 47, ISBN 0-312-05051-8.
[124] Donald Kagan, The Archidamian War, Ithaca: Cornell University Press,
  1974, pp. 28 e 41, ISBN 0-8014-0889-X.
[125] Hanson, pp. 74-75.
[126] Kagan, Peloponnesian War, pp. 61–62.
[127] D.W. Knight, Thucydides and the War Strategy of Pericles, in
  Mnemosyne, vol. 23, nº 2, 1970, pp. 150–160, DOI:10.1163/156852570X00713.
[128] Platias, p. 138.
[129] Samons, pp. 131–32.
[130] Diodoro Siculo, XII.
[131] Plato, Gorgia, 455 d-e
[132] Platone , Menesseno, 236a
[133] Sara Monoson, Plato's Democratic Entanglements, Princeton University
  Press, 2000, ISBN 0-691-04366-3.
[134] Platone, Fedro, 270 A
[135] Aristofane, Acarnesi, 528-531
[136] Quintiliano, Institutiones, XII, 9
[137] Sir Richard C. Jebb, The Attic Orators
[138] Ehrenberg, p. 332.
[139] Chester G. Starr, A History of the Ancient World, Oxford University
  Press US, 1991, p. 306, ISBN 0-19-506628-6.
[140] Hanson, p. 584.
[141] Laura Miller, My Favorite War, The New York Times, 21 marzo 2004. URL
  consultato il 7 giugno 2008.
[142] Edward J. Power, A Legacy of Learning, SUNY Press, 1991, p. 52, ISBN
  0-7914-0610-5.
[143] Richard A. Katula, The Origins of Rhetoric, in A Synoptic History of
  Classical Rhetoric by James J. Murphy, Richard A. Katula, Forbes I. Hill,
  Donovan J. Ochs, Lawrence Erlbaum Associates, 2003, p. 18, ISBN
  1-880393-35-2.
[144] Kevin Mattson, Creating a Democratic Public, Penn State Press, 1998,
  p. 32, ISBN 0-271-01723-6.

Bibliografia

Fonti primarie
- Aristotele, Costituzione degli Ateniesi.
- Diodoro Siculo, Bibliotheca historica.
- Plutarco, Vite parallele: Cimone, Pericle.
- Tucidide, Guerra del Peloponneso.
Fonti secondarie in italiano
- Claude Mossé, Pericle. L'inventore della democrazia, Editori Laterza,
  Roma-Bari 2006 ISBN 978-88-420-9167-7
- Luciano Canfora, Il mondo di Atene, Editori Laterza, Roma-Bari, 2011,
  ISBN 978-88-420-9751-8
- Domenico Musti, Demokratía. Origini di un'idea, Editori Laterza,
  Roma-Bari, 1995, ISBN 88-420-4652-3
- Lorenzo Braccesi, Guida allo studio della storia greca, Editori Laterza,
  Bari, 2005, ISBN 978-88-420-7568-4
- Elena Pastorio, Storia Greca, lineamenti essenziali, Monduzzi editore,
  Parma, 2006, ISBN 978-88-323-6028-8
Fonti secondarie in inglese
- Terry Buckley, Aspects of Greek History 750-323 BC, Routledge (UK), 1996,
  ISBN 0-415-09957-9.
- Victor L. Ehrenberg, From Solon to Socrates, Routledge (UK), 1990, ISBN
  0-415-04024-8.
- John V.A. Fine, The Ancient Greeks: A critical history, Harvard
  University Press, 1983, ISBN 0-674-03314-0.
- Victor Davis Hanson, How the Athenians and Spartans fought the
  Peloponnesian War (translated in Greek by Angelos Philippatos), Athens,
  Livanis Editions, 2007 (English Edition 2005), ISBN 978-960-14-1495-9.
- Simon Hornblower, The Greek World 479-323 BC, Routledge (UK), 2002, ISBN
  0-415-15344-1.
- Donald Kagan, The Outbreak of the Peloponnesian War, Ithaca: Cornell
  University Press, 1989, ISBN 0-8014-9556-3.
- Donald Kagan, War aims and resources (432–431), in The Peloponnesian War,
  Viking Penguin (Penguin Group), 2003, ISBN 0-670-03211-5.
- (EL) Konstantinos Paparrigopoulos, History of the Hellenic Nation,
  Eleftheroudakis, 1925.
- Constantinos Koliopoulos, G. Platias Athanasios, Thucydides on Strategy,
  Eurasia Publications, 2006, ISBN 960-8187-16-8.
- A.J. Podlecki, Perikles and His Circle, Routledge (UK), 1997, ISBN
  0-415-06794-4.
- Loren J. Samons, The Peloponnesian War, in What's Wrong with Democracy?,
  Los Angeles, California, University of California Press, 2004, ISBN
  0-520-23660-2.
- Loren J. Samons, Charles W. Fornara, Athens from Cleisthenes to Pericles,
  Berkeley: University of California Press, 1991.
- Raphael Sealey, The Peloponnesian War, in A History of the Greek City
  States, 700-338 B. C., University of California Press, 1976, ISBN
  0-520-03177-6.
- (EL) Angelos Vlachos, Thucydides' bias, Estia, 1974.
Approfondimenti in inglese
- Evelyn Abbott, Pericles and the Golden Age of Athens, G. P. Putnam's
  Sons, 1898.
- Hodkinson Stephen Brock Roger, Alternatives to Athens: Varieties of
  Political Organization and Community in Ancient Greece, Oxford University
  Press, 2003, ISBN 0-19-925810-4.
- Percy Gardner, Ancient Athens, 1902.
- Arthur James Grant, Greece in the Age of Pericles, John Murray, 1893.
- John Hesk, Deception and Democracy in Classical Athens, Cambridge
  University Press, 2000, ISBN 0-521-64322-8.
- Donald Kagan, Pericles of Athens and the Birth of Democracy, The Free
  Press, 1991, ISBN 0-684-86395-2.
- Douglas C. Lummis, Radical Democracy, Cornell University Press, 1997,
  ISBN 0-8014-8451-0.
- Josiah Ober, Political Dissent in Democratic Athens: Intellectual Critics
  of Popular Rule, Princeton University Press, 2001, ISBN 0-691-08981-7.
- Leonard Whibley, A History of the Classical Greek World: 478-323 BC,
  University Press, 1889.

Voci correlate

- Democrazia ateniese
- Aspasia di Mileto

Altri progetti

- Wikiquote contiene citazioni di o su Pericle
- Wikimedia Commons contiene immagini o altri file su Pericle

Collegamenti esterni

- (EN) La rivolta di Samo, demo.fragmentarytexts.org.

Democrazia ateniese

La democrazia ateniese è la prima forma di governo democratico attestata
nella storia. Imitato da altre città, il sistema ateniese prevedeva che un
limitato numero di cittadini, adulti e di sesso maschile, dai 30.000 ai
50.000 su una popolazione di 250/300.000¹ , potesse proporre disegni di
legge e votare quelle di iniziativa di un organo esecutivo, anch'esso
selezionato tra la popolazione. Non è da sottovalutare, inoltre, il ruolo
del teatro e della satira politica come strumento di propaganda di
influenza della pubblica opinione² .

Tra i principali leader che contribuirono allo sviluppo della democrazia
ateniese si annoverano: Solone (594 a.C.), Clistene (508/7 a.C.) ed Efialte
(462 a.C.).

Il politico democratico più influente fu, tuttavia, Pericle, con cui la
democrazia raggiunse la sua forma più compiuta. Dopo la sua morte, la
democrazia ateniese fu interrotta due volte da brevi parentesi
oligarchiche, verso la fine della guerra del Peloponneso. Nel corso del IV
secolo, pur con alcune riforme, il sistema fu sostanzialmente mantenuto
fino alla sua soppressione, nel 322 a.C., ad opera dei Macedoni. Alcune
istituzioni rimasero fino alla conquista romana ma, in ogni caso, è
discusso quanto fossero vicini ad una vera democrazia.

Storia e sviluppo

Etimologia

La parola "democrazia" (in greco: δημοκρατία) combina gli elementi «'Demos'
'(δῆμος,"popolo ") è 'Kratos' (κράτος,"potere ") ed è attestata in Erodoto,
la cui opera è datata tra il 440 ed il 430 a.C.; non è, invece, noto se lo
storico di Alicarnasso abbia ripreso un termine già in uso in precedenza³ .
È, infine, attestato da Senofonte l'esistenza del nome Democrate, forse
coniato per lealtà alla democrazia⁴ .

Origini

Atene, naturalmente, non fu l'unica polis nella Grecia antica ad istituire
un regime democratico: lo stesso Aristotele, infatti, citò diverse altre
città ma solo con riferimento ad Atene si possono riscontrare alcuni
specifici eventi che, nel corso del VI secolo, hanno portato alla
istituzione della democrazia⁵ .

Prima del primo tentativo di governo democratico, Atene era governata da
una serie di arconti o sommi magistrati, e dall'Areopago, composto da
ex-arconti i quali, generalmente, erano espressione del ceto aristocratico.
Nel 621 a.C., Dracone codificò un primo corpus di norme penali che, al di
là della durezza e del favore verso la aristocrazia, segnò il primo, tenue,
limite all'arbitrio dei giudici; in ogni caso, si dimostrarono
insufficienti a prevenire le lotte per il potere tra le diverse fazioni
aristocratiche⁶ .

Pertanto, nel VI secolo, gli ateniesi, indeboliti dalla lotta tra le
diverse fazioni ed esasperati dalla protervia dell'aristocrazia, chiamarono
al potere Solone, all'epoca arconte, affinché garantisse un compromesso.
Solone ebbe il merito di ridimensionare il peso sociale ed economico
dell'aristocrazia e di garantire una maggiore partecipazione popolare alla
vita pubblica sebbene l'affrancamento delle classi lavoratrici comportò,
quale conseguenza, lo sviluppo di un sistema economico schiavista⁷ .

In ogni caso, mediando tra le opposte fazioni, Solone riuscì ad assorbire
l'aristocrazia tradizionale all'interno della cittadinanza che, composta da
soggetti dotati di determinati requisiti di censo, poteva partecipare alle
riunioni dell'assemblea ed essere selezionato come arconte. Accanto
all'Areopago, le cui funzioni di supremo organo giudicante rimasero
inalterate, fu istituita una assemblea, l'Ecclesia, aperta a tutti i
cittadini di sesso maschile il cui ordine del giorno era determinato dal
consiglio dei 400, composto da 100 membri per ciascuna delle quattro tribù
in cui pose i singoli cittadini a seconda del reddito e del patrimonio
posseduto⁶ .

Dopo Solone, tuttavia, ripresero le lotte tra aristocrazia e classi medie
ed il regime democratico fu rovesciato dalla tirannide di Pisistrato e dei
suoi figli, Ippia ed Ipparco. Nel 510 a.C., la tirannide fu abbattuta dalla
famiglia degli Alcmeonidi, il cui capo, Clistene, restaurò la costituzione
di Solone.

Dopo una fase di assestamento, nel 508/507 a.C., Clistene attuò una serie
di riforme avendo come obbiettivo il consolidamento delle istituzioni
cittadine secondo un criterio politico e non più geografico⁸ : in primo
luogo, sostituì le quattro tribù tradizionali con dieci nuove tribù, ognuna
delle quali fu composta da tre trittie, a loro volta costituite da tre demi
presso i quali venivano registrati ogni cittadino ateniese, di sesso
maschile, che avesse avuto 18 anni⁹ . In secondo luogo fu istituita la
Boulé, asemblea legislativa di 500 membri, 50 per ogni tribù, che deteneva
competenze in materia di politica estera, sicurezza, tesoreria e che,
infine, deteneva l'iniziativa legislativa insieme all'Ecclesia.

L'ultima grande riforma fu quella di Efialte di Atene, datata al 462/461
a.C. e che sottrasse all'Areopago quasi tutte le sue funzioni di controllo
(lasciò solo le funzioni di giudice per i casi di omicidio volontario e
sacrilegio) e poi aprì la sua composizione alle classi medie, riducendo non
poco l'influenza dell'aristocrazia¹⁰ .

Partecipazione

Stime del corpo elettorale

Sebbene le stime della popolazione di Atene varino a seconda delle fonti, è
assai probabile che nel corso del V secolo a.C., al tempo di Pericle,
l'Attica ospitasse una popolazione di 250.000-300.000 persone: di queste,
solo 100.000 avrebbero avuto la cittadinanza e solo 30.000 avrebbero
posseduto, oltre alla cittadinanza, il requisito del sesso maschile e
dell'età adulta. Bisogna tuttavia ricordare che il numero di cittadini
votanti nel corso del V secolo a.C. era certamente più alto, stimabile
attorno alle 60.000 persone, che si ridussero sia per via
dell'introduzione, ad opera di Pericle, di leggi più restrittive in materia
di cittadinanza, sia per le perdite umane nel corso della Guerra del
Peloponneso¹¹

Inoltre, se da un punto di vista moderno, tali cifre possono sembrare di
poco conto occorre notare, a titolo di confronto, che gran parte delle
poleis avrebbe potuto radunare solo 1.000-1.500 cittadini adulti e che
Corinto, una delle più popolose città dell'epoca, poteva annoverare non più
di 15.000 cittadini¹² .

Quanto alla componente esclusa dalla cittadinanza, essa era costituita da
stranieri residenti, i meteci e dalla rilevante popolazione servile:
intorno al 338 a.C., l'oratore Iperide affermò che il numero degli schiavi
era pari a 150.000, anche se tale dato è ritenuto un'impressione¹³ .

Cittadinanza

Ancorché l'Atene classica sia considerata il primo compiuto esempio di
democrazia, non deve essere sottovalutato che solo i cittadini ateniesi
adulti di sesso maschile e che avessero completato l'addestramento militare
(efebo) godevano del diritto di voto; in sintesi, partecipava alla vita
pubblica una percentuale oscillante tra il 10 ed il 20% della intera
popolazione presente¹¹ .

Questo escludeva dalla partecipazione politica la gran parte della
popolazione: minori, donne, anche quelle discendenti da cittadini ateniesi,
schiavi, compresi coloro che avessero ricevuto la libertà ed infine i
residenti stranieri¹⁴ .

Le donne, infatti, anche se erano titolari della cittadinanza e di limitati
diritti patrimoniali, rimasero sempre escluse dalla vita pubblica e spesso
erano relegate in apposite sezioni delle abitazioni¹⁵ .

Erano altresì esclusi dal diritto di voto, i cittadini i cui diritti erano
posti in sospensione (era il caso tipico del mancato pagamento di un debito
nei confronti della città) e potevano anche non essere reintegrati, con
effetti permanenti (anche sui discendenti)¹¹ .

Naturalmente, ad Atene alcuni cittadini erano assai più attivi di altri ma
il vasto numero di disegni di legge e proposte dimostrano una larghezza di
partecipazione diretta tra gli aventi diritto assai più forte rispetto
anche alle democrazie odierne¹¹ .

Il diritto di cittadinanza, inoltre, seguiva il modello dello ius
sanguinis, ovvero bisognava discendere da un genitore in possesso della
stessa cittadinanza; in seguito, nel 450 a.C., una riforma di Pericle e
Cimone sancì che i cittadini ateniesi sarebbero dovuti discendere in linea
paterna e materna da altrettanti cittadini ateniesi¹⁶ .

Va aggiunto, poi, che, sebbene tale legge non avesse efficacia retroattiva,
nel 455 a.C., quando il faraone inviò un carico di grano in dono, da
ripartirsi tra i cittadini, furono effettuate indagini e rimossi dai
registri numerosi soggetti che non godevano del requisito della
cittadinanza di entrambi i genitori¹⁷ .

L'assemblea cittadina, infine, poteva conferire la cittadinanza ateniese
non solo agli individui ma anche ad interi gruppi di persone (ad esempio,
per i cittadini di Platea e di Samo, rispettivamente nel 427 e nel 405
a.C.) purché si fossero resi benemeriti nei confronti degli Ateniesi; tale
deliberazione, tuttavia, doveva essere attuata con un quorum speciale di
almeno 6.000 voti favorevoli¹⁸ .

Sistema istituzionale

Il sistema istituzionale ateniese si imperniava su tre pilastri:
l'assemblea o Ecclesia, composta da tutti i cittadini dotati del diritto di
voto, il Consiglio dei 500 o Boulé ed infine le corti (i cui magistrati
erano sorteggiati tra i cittadini aventi un'età superiore ai trent'anni).
Va, inoltre, aggiunto che in taluni casi la stessa assemblea cittadina
poteva ricoprire funzioni giudiziarie anche se in forma eccezionale.

Infine, oltre a tali organi, non va sottovalutato il ruolo degli Arconti e
dell'Areopago che, specialmente nei primi tempi, ricoprivano importanti
funzioni di natura esecutiva e di controllo sull'operato dell'assemblea e
del consiglio.

Ecclesia

A differenza di un parlamento odierno, i cui membri sono elettivi in base
ad uno specifico sistema elettorale, Atene può essere considerata come una
democrazia diretta dal momento che erano gli stessi cittadini purché efebi
e titolari dei diritti politici a partecipare alle riunioni dell'assemblea
o Ecclesia (ἐκκλησία, ekklesia); tale partecipazione, peraltro, non veniva
considerata come una mera facoltà, bensì come un dovere¹⁹ .

L'assemblea deteneva quattro funzioni principali: legiferava mediante lo
strumento dei decreti, sovrintendeva alla politica estera (dichiarava
guerra, ratificava trattati di pace, accreditava gli ambasciatori),
eleggeva alcuni funzionari (gli strategoi) ed infine aveva funzioni
giurisdizionali con particolare riferimento per i reati politici (che,
comunque, furono in seguito demandati ai tribunali ordinari).

Ogni cittadino poteva presentare una propria proposta all'assemblea, le cui
riunioni erano, in effetti, nulla di più che dibattiti tra i singoli
oratori cui seguiva una votazione di assenso o diniego mediante alzata di
mano. Va aggiunto che, sebbene vi fossero presenti blocchi di opinioni,
talvolta duraturi, non esistevano partiti politici veri e propri così come
un sistema di governo e di opposizione. Ogni deliberazione, pertanto, era
assunta a maggioranza e, qualora la assemblea avesse assunto una
deliberazione contraria alla normativa vigente, i singoli proponenti di
tale iniziativa potevano subire sanzioni²⁰ .

Come sovente accadeva nelle democrazie antiche, la partecipazione fisica
alla riunione era requisito imprescindibile per la votazione e pertanto il
servizio militare impediva l'esercizio della cittadinanza. Il voto avveniva
mediante alzata di mano (χειροτονία, kheirotonia ) mentre alcuni
funzionari, eletti dalla stessa assemblea, controllavano la regolarità
della procedura; nel caso in cui il numero fosse incerto, ogni cittadino
poteva richiedere ai funzionari un conteggio dettagliato dei singoli voti²¹
.

In taluni casi, era richiesto un quorum di 6.000 voti (in particolare era
in uso per le concessioni di cittadinanza); il voto avveniva mediante l'uso
di pietre colorate, bianco per esprimere assenso e nero per respingere la
proposta: al termine della sessione, ogni elettore gettava un sasso in un
vaso di creta che poi veniva rotto dai funzionari i quali avrebbero attuato
il conteggio finale. Le deliberazioni in materia di ostracismo avvenivano
nelle medesime modalità con la differenza che i piccoli sassi colorati
erano sostituiti da un coccio di ceramica su cui il cittadino scriveva il
nome della persona che intendeva inviare in esilio.

Le riunioni si svolgevano sempre presso la Pnice (tranne che per i casi di
ostracismo): nel V secolo a.C., erano fissati dieci incontri obbligatori
all'anno (kuriai ekklesíai), uno per ogni mese mentre in seguito il numero
di incontri fu fissato a quaranta, quattro per mese; non era stabilita un
intervallo fisso tra una riunione e quella seguente; inoltre, ulteriori
sedute potevano essere convocate tanto più che, almeno fino al 355 a.C., i
processi a carico dei politici erano svolti direttamente dall'assemblea²² .

La partecipazione all'assemblea non fu sempre volontaria: infatti, nel V
secolo schiavi pubblici, dopo l'inizio della deliberazione, chiudevano i
punti di accesso alla Pnice con una cordicella rossa macchiata ed i
ritardatari che, pertanto, per entrare erano costretti a macchiarsi le
vesti, ricevevano una multa²³ . Con il ripristino della democrazia, nel 403
a.C., fu reintrodotto l'uso del gettone di presenza che in seguito fu
concesso ai primi 6.000 partecipanti²⁴ .

Boulé

Il primo nucleo della Boulé fu il cosiddetto Consiglio dei 400, istituito
nel 594 a.C., da Solone al fini di dirigere i lavori dell'Ecclesia; con
Clistene il numero dei membri fu incrementato a 500, cinquanta per ciascuna
delle dieci tribù, sorteggiati ogni anno tra le persone che avessero
compiuto almeno trent'anni.

Sin dalle origini, la funzione più rilevante della Buolé fu quella di
redigere le deliberazioni (probouleumata), per la discussione e
l'approvazione nell'Ecclesia ma, oltre a ciò, controllava le finanze, la
manutenzione della flotta e della cavalleria, giudicava l'idoneità dei
magistrati eletti, riceveva gli ambasciatori stranieri ed infine
consigliavano gli strateghi sulle questioni militari; in caso di emergenza,
l'Ecclesia poteva delegare alla Boulé poteri straordinari di intervento²⁵ .

Secondo lo storico John Thorley, la composizione del consiglio fu
eccezionalmente curata: Clistene, infatti, limitò l'elettorato passivo alla
Boulé ai soli cittadini che appartenessero alla classe degli zeugiti o a
quelle superiori e che, in ogni caso, avrebbero dovuto ricevere
l'approvazione da parte del demo di appartenenza e che quindi erano
titolari di un reddito sicuro e di una certa esperienza almeno nella
politica locale²⁶ .

I membri di ciascuna delle dieci tribù si alternavano ad agire in un
comitato ristretto permanente, la Pritania per un periodo di 36 giorni.
Tutti e cinquanta i pritani venivano alloggiati nel Tholos del Pritaneo, un
edificio adiacente al bouleterion, luogo di incontro della boulé. Ogni
giorno un pritano veniva selezionato come epistate ed era tenuto a restare
nel tholos per le 24 ore del proprio ufficio allo scopo di presiedere, se
vi fosse stata, una riunione della Boulé o dell'Ecclesia²⁷ .

Infine, la Boulé fungeva anche da comitato esecutivo per l'assemblea e
supervisionava l'attività dei magistrati: coordinava le attività
amministrative, aveva funzioni di consulenza nelle materie economiche,
militari e religiose, ed inoltre chiedeva conto dell'attività dei singoli
magistrati; in ogni caso aveva margini di manovra assai limitati dal
momento che l'attività di sorveglianza dell'amministrazione si svolgeva in
ossequio alla volontà dell'Assemblea di cui redigeva gli ordini del
giorno²⁸ .

Arconti e Areopago

Prima della riforma di Solone, nel VII secolo a.C., Atene era governata da
nove arconti (agli inizi erano solo tre ma in seguito furono incrementati)
e dal consiglio dell'Areopago, composto da arconti scaduti dal mandato,
mentre è messa in discussione l'assemblea cittadina²⁹ .

Entrambi gli organi erano espressioni dell'aristocrazia e Solone, per
ridurne l'importanza, decise di abbassare il censo per la selezione degli
arconti ed istituire una prima forma compiuta di assemblea popolare senza,
però, ridurre le competenze esecutive degli Arconti e quelle giudiziarie
dell'Areopago³⁰ .

In seguito, Clistene, senza attenuare i requisiti di censo, dispose che gli
Arconti sarebbero stati eletti dall'Ecclesia³¹ ; il ruolo dell'Areopago
quale supremo tribunale giurisdizionale non fu intaccato ed in effetti
mantenne il diritto di veto sulle deliberazioni incostituzionali poste
dall'Assemblea, dalla Buolé o dai magistrati³² .

Infine, Efialte e poi Pericle ridussero notevolmente i poteri
dell'Areopago, trasferendone ogni competenza di natura politica alla Boulé
e lasciandogli esclusivamente un ruolo di tribunale per i reati più
rilevanti, come già appare ne Le Eumenidi di Eschilo (458 a.C.)³³ .

Tribunali

Incarichi pubblici

Ogni anno, circa 1.100 cittadini (compresi i membri del Consiglio dei 500)
tenevano uffici pubblici; alle cariche pubbliche si accedeva in due modi:
mediante sorteggio causale, per gli incarichi privi di specializzazione, e
tramite elezione, usata solo per i cento incarichi pubblici più rilevanti e
prestigiosi. Questo sistema, con la notevole eccezione della strategia,
faceva sì che ogni carica pubblica tendenzialmente fosse ricoperta una
volta sola dalla stessa persona, favorendo un facile ricambio politico; ad
esempio era proibito ricoprire la carica di Consigliere presso la Boulé in
due anni consecutivi anche se era ammesso che la stessa persona, nell'arco
della propria vita, si potesse candidare almeno due volte³⁴ .

Di conseguenza, parte della ethos della democrazia era la costruzione di
una competenza generale derivante dal continuo coinvolgimento dei cittadini
ed, in effetti, i dieci strateghi, eletti annualmente, dovevano la propria
importanza ed il proprio prestigio non tanto ai poteri costituzionalmente
attribuiti, quanto, piuttosto, alla fiducia accordata in assemblea tramite
l'elezione. Bisogna, poi, ricordare che, nel corso delle sessioni
dell'Assemblea, i cittadini potevano richiedere inchieste, mettere sotto
osservazione o rimuovere (anche con l'aggiunta di sanzioni) i detentori di
uffici pubblici i quali, in ogni caso, prima di assumere la carica erano
soggetti ad un approfondito esame da parte della Boulé (dokimasia), in cui
sarebbero potuti essere squalificati, ed erano considerati in tutto e per
tutto come "agenti del popolo".

Per tale concezione, erano distinti dall'Assemblea medesima o dalle corti
che, essendo considerate come la diretta emanazione della volontà della
popolazione, non riconoscevano altra autorità al di sopra di quella
popolare e pertanto nessun membro dell'Ecclesia o di una giuria poteva
essere rimosso, messo sotto accusa o punito (tranne che con il graphe
paranómōn, comunque riservato ad un altro cittadino). Inoltre, vi erano
limitazioni all'accesso alle cariche pubbliche: il limite minimo di età,
pario a trent'anni, escludeva almeno un terzo della popolazione mentre non
è nota la percentuale dei cittadini soggetti ad "atimia", perdita o
sospensione dei diritti politici.

In sintesi, la competenza della persona non era il problema principale,
piuttosto, almeno nel IV secolo a.C., la idea politica del candidato ovvero
se fosse fautore della democrazia o avesse tendenze oligarchiche e questo
timore poteva incidere sull'esame finale (euthunai , letteralmente
rendiconto) delle prestazioni del funzionario una volta che il suo mandato
fosse scaduto: talvolta erano brevi e formali, in altri casi, minuziosi e
si svolgevano davanti alla giuria per ottenere il massimo accertamento
possibile e non di rado potevano comportare l'applicazioni di severe
sanzioni³⁵ .

In conclusione, il potere esercitato da tali funzionari era di
amministrazione o di esecuzione; le loro attribuzioni erano definite con
puntigliosa precisione e la capacità di iniziativa limitata; difatti,
sebbene potessero applicare sanzioni penali, queste non potevano superare
la somma (non rilevante) di cinquanta dracme, oltre la quale il contenzioso
doveva essere demandato alle corti.

Selezione per sorteggio

Coerentemente con il presupposto di fornire lo sviluppo della massima
competenza generale possibile tra i cittadini, l'uso del sorteggio fu
considerato come il mezzo più democratico di attribuzione delle cariche
pubbliche: una elezione, infatti, avrebbe favorito gli aristocratici, i
ricchi, le persone note o dotate di eloquenza; il sorteggio permetteva a
chiunque di impegnarsi nell'esperienza democratica, ossia di "governare ed
essere governati"³⁶ , oltre che di evitare fenomeni di brogli e di ridurre
i pericoli insiti a fenomeni demagogici, specialmente con riferimento ai
membri della Boulé e ad alcuni funzionari dal momento che questi organi
detenevano una non irrilevante funzione finanziaria³⁷ .

Naturalmente, l'assegnazione di incarichi di responsabilità a soggetti non
competenti era un rischio evidente e conosciuto anche dagli Ateniesi che,
infatti, introdussero filtri: un elettorato passivo più elevato, un esame
iniziale e finale dell'operato, un sistema di incarichi collegiali o di
consiglio o con uno staff di assistenza al fine di garantire un controllo
reciproco tra i singoli funzionari (non valeva per gli arconti le cui
competenze erano distinte) ed, infine, il controllo dell'assemblea.

Infine, nessuna persona poteva essere sorteggiata due volte per il medesimo
ufficio con la sola eccezione della Boulé in cui, per necessità
demografica, era ammesso che un individuo potesse ricoprire l'incarico di
consigliere due volte nell'arco della propria vita al fine di evitare che
una persona potesse accumulare eccessive cariche pubbliche e quindi
eccessivo potere³⁸ .

Elezione

Erano elettivi circa un centinaio di funzionari su di un totale di mille e
cento; in particolare si accedeva tramite elezione agli incarichi di natura
economica ed alla strategia, dal momento che, essendo la ricchezza un
prerequisito dell'elezione, in caso di malversazione i fondi potessero
essere recuperati dal sequestro dei beni privati.

Particolare, inoltre, era l'incarico dei dieci strateghi dal momento che
era l'unico ufficio pubblico per il quale fosse richiesta una specifica
esperienza ed poiché, grazie ad una maggiore versatilità delle attribuzioni
poteva garantire una notevole influenza politica ed istituzionale, come
dimostra, tra gli altri, il caso di Pericle. Tale influenza, tuttavia, non
derivava di per sé dalle competenze attribuite, assai limitate in tempo di
pace, quanto, piuttosto, dal fatto che aveva un rapporto strettissimo con
la popolazione.

Ogni funzionario elettivo, infine, era soggetto ad esame, prima di entrare
in carica, e a rendiconto, una volta che il mandato fosse scaduto; potevano
essere sottoposti ad inchieste assembleari e a rimozione, sempre da parte
dell'Ecclesia; non va sottovalutato che l'Assemblea poteva richiedere, in
caso di "prestazioni inadeguate", una pesante sanzione pecuniaria,
l'applicazione dell'ostracismo ed anche la pena capitale (si veda in merito
il processo a carico degli Strateghi dopo la battaglia delle Arginuse)³⁹ .

Considerazioni

L'individualismo nella democrazia ateniese

Dato il presupposto di favorire al massimo la partecipazione pubblica, gli
Ateniesi, specialmente i democratici, mantennero un forte disprezzo nei
confronti di coloro che non si impegnavano nella vita pubblica o che
perseguivano interessi privatistici a danno della comunità di cui si trova,
tuttora, traccia nell'insulto moderno idiota (ἰδιώτης, idiotes) che in
origine, infatti, indicava per l'appunto la persona non interessata alla
vita politica cittadina e che era oggetto di forte disprezzo collettivo⁴⁰ .

Importanza

La democrazia greca costituì un fenomeno isolato nel tempo e nello spazio:
infatti è stato un evento storicamente breve e ha attecchito solo in alcune
poleis dell'antica Grecia. Nonostante ciò, questo primo seme di democrazia
ha contribuito in modo drastico all'evoluzione del mondo, del pensiero e
della politica occidentale, influendo sul concetto di democrazia moderno,
anche se quest'ultimo è radicalmente differente.

Controversie

Per lo stato erano da considerare liberi e uguali tutti i cittadini;
l'uguaglianza del voto esercitato nell'assemblea dai cittadini ateniesi era
detta isopsefia, in greco antico: ἰσοψηφία, isopsēphía, composta da "ἴσος
(ísos)" che significa "uguale" e "ψῆφος (psêphos)" che significa
"sassolino" ma anche "voto", dato che gli ateniesi utilizzavano dei
sassolini per esprimere il loro voto. Fra i cittadini si potevano però
annoverare (per una legge di Pericle del 450 a.C.) solamente i maggiorenni
di sesso maschile, figli di genitori entrambi ateniesi.

Quindi spesso questa forma di democrazia greca è stata definita dagli
storici schiavista, poiché fondava la sua prosperità ed efficacia
sull'utilizzo di un'incontrollata schiavitù, oltre che sulla totale
discriminazione del sesso femminile: solamente gli uomini ateniesi
maggiorenni avevano il diritto di eleggibilità; invece a donne e schiavi
(spesso stranieri) era negata, sia l'eleggibilità attiva sia quella
passiva.

Note

[1] Thorley, J., Athenian Democracy, Routledge, 2005, p.74.
[2] Henderson, J. (1993) Comic Hero versus Political Elite pp. 307–19 in
  Sommerstein, A.H.; S. Halliwell, J. Henderson, B. Zimmerman, Tragedy,
  Comedy and the Polis, Bari, Levante Editori, 1993.
[3] Raaflaub, Kurt A. (2007): The Breakthrough of Demokratia in
  Mid-Fifth-Century Athens, p. 112, in: Raaflaub, Kurt A.; Ober, Josiah;
  Wallace, Robert (a cura di), Origins of Democracy in Ancient Greece,
  Berkeley, University of California Press, 2007.
[4] Senofonte, Anabasi , IV, 4.15
[5] Clarke, PB. and Foweraker, Encyclopedia of Democratic ThoughtRoutledge,
  2003, p. 196.
[6] Thorley, J., Athenian Democracy, Routledge, 2005, p.10.
[7] Farrar, C., The Origins of Democratic Thinking: The Invention of
  Politics in Classical Athens, CUP Archive, 25 Aug 1989, p.7.
[8] Farrar, C., The Origins of Democratic Thinking: The Invention of
  Politics in Classical Athens, CUP Archive, 25 Aug 1989, p.21.
[9] Thorley, J., Athenian Democracy, Routledge, 2005, p.25.
[10] Thorley, J., Athenian Democracy, Routledge, 2005, pp. 55–56
[11] Rothchild, JA., Introduction to Athenian Democracy of the Fifth and
  Fourth Centuries BCE.
[12] Dixon, MD., Late Classical and Early Hellenistic Corinth: 338-196 BC,
  Routledge, 2014, p. 44.
[13] Kamen, D., Status in Classical Athens, Princeton University Press,
  2013 p. 9.
[14] agathe.gr: The Unenfranchised II - Slaves and Resident Aliens
[15] agathe.gr: The Unenfranchised I - Women
[16] Thorley, J., Athenian Democracy, Routledge, 2005, p.59.
[17] Cohen D. and Gagarin, M., The Cambridge Companion to Ancient Greek Law
  Cambridge University Press, 2005, p. 278.
[18] Sinclair, RK.,Democracy and Participation in Athens, Cambridge
  University Press, 30 Aug 1991, pp. 25–26.
[19] Thorley, J., Athenian Democracy, Routledge, 2005, p.32.
[20] Thorley, J., Athenian Democracy, Routledge, 2005, p.57.
[21] Thorley, J., Athenian Democracy, Routledge, 2005, p 33–34.
[22] Manville, PB., The Origins of Citizenship in Ancient Athens, Princeton
  University Press, 2014 p. 182.
[23] Aristofane Acarnesi 17–22.
[24] Aristoph. Ekklesiazousai 378-9
[25] Encyclopedia Britannica: boule.
[26] Thorley, J., Athenian Democracy, Routledge, 2005, pp. 31–32
[27] Thorley, J., Athenian Democracy, Routledge, 2005, pp. 30–31.
[28] Hignett, History of the Athenian Constitution, pp. 238-241
[29] Thorley, J., Athenian Democracy, Routledge, 2005, pp. 8–9.
[30] Sinclair, RK., Democracy and Participation in Athens, Cambridge
  University Press, 30 Aug 1991, pp. 1–2.
[31] Encyclopaedia Britannica: archon
[32] Thorley, J., Athenian Democracy, Routledge, 2005, p. 55.
[33] Thorley, J., Athenian Democracy, Routledge, 2005,pp. 55-56.
[34] Thorley, J., Athenian Democracy, Routledge, 2005, p.29.
[35] Thorley, J., Athenian Democracy, Routledge, 2005, pp. 42–43.
[36] Aristotele, Politica, 1317b28-30
[37] Samons, L., What's Wrong with Democracy?: From Athenian Practice to
  American Worship, University of California Press, 2004, pp. 44–45.
[38] Raaflaub, Kurt A., Ober, Josiah and Wallace Robert W., Origins of
  Democracy in Ancient Greece, University of California Press, 2007 p. 182.
[39] Paul Cartledge, Ostracism: selection and de-selection in ancient
  Greece, su History & Policy, History & Policy, giugno 2006. URL
  consultato il 9 dicembre 2010.
[40] Goldhill, S., 2004, The Good Citizen, in Love, Sex & Tragedy: Why
  Classics Matters. John Murray, London, 179-94.

Bibliografia

Fonti secondarie
- (EN) N. Ewbank, The Nature of Athenian Democracy, Clio History Journal,
  2009. URL consultato il 19 ottobre 2014.
- (EN) Christian Habicht, Athens from Alexander to Antony, Havard
  University Press, 1997, ISBN 0-674-05111-4.
- (EN) Mogens Herman Hansen, The Athenian Democracy in the age of
  Demosthenes, Oxford, 1987, ISBN 978-0-8061-3143-6.
- (EN) Charles Hignett, A History of the Athenian Constitution, Oxford,
  1962, ISBN 0-19-814213-7.
- (EN) Brook Manville e Josiah Ober, A company of citizens: what the
  world's first democracy teaches leaders about creating great
  organizations, Boston, Harvard Business Press, 2003, ISBN
  978-1-57851-440-3.
- (EN) Christian Meier, Athens: a portrait of the city in its Golden Age,
  Henry Holt and Company, 1998, ISBN 978-0-8050-4840-7.
- (EN) Josiah Ober, Mass and Elite in Democratic Athens: Rhetoric, Ideology
  and the Power of the People, Princeton University Press, 2009, ISBN
  978-1-4008-2051-1.
- (EN) Josiah Ober, Dēmokratia: a conversation on democracies, ancient and
  modern, Princeton University Press, 1996, ISBN 978-0-691-01108-0.
- (EN) Peter John Rhodes, Athenian democracy, Oxford University Press,
  2004, ISBN 978-0-19-522139-8.
- (EN) R. K. Sinclair, Democracy and Participation in Athens, Cambridge
  University Press, 1988, ISBN 978-0-521-42389-2.
- (EN) John Thorley, Athenian Democracy, Routledge, 2005, ISBN
  978-1-134-79335-8.

Voci correlate

- Boulé
- Ecclesia (antica Grecia)
- Kleroterion
- Ostracismo
- Pritania
- Timocrazia
- Diritto greco antico

Collegamenti esterni

- Atene, l'udienza è aperta. Il processo censorio di Timarco di Giovanni
  Costa
- Ancient History Encyclopedia - Athenian Democracy, ancient.eu.

Guerra del Peloponneso

La guerra del Peloponneso, o Seconda Guerra del Peloponneso per
distinguerla da un conflitto antecedente, fu combattuta nella Grecia antica
tra il 431 a.C. ed il 404 a.C., con protagoniste Sparta e Atene e le
rispettive coalizioni.

Gli storici dividono la guerra in tre fasi: nella prima, la fase
Archidamica, Sparta effettuò continui attacchi contro l'Attica, mentre
Atene utilizzava la propria potente flotta per colpire le coste del
Peloponneso. Questo periodo di scontri si concluse nel 421 a.C. con la
firma della pace di Nicia, ma l'interruzione della guerra durò poco: al 415
a.C. risale infatti la spedizione ateniese in Sicilia, evento disastroso
per le forze della Lega delio-attica tanto da rinnovare il contrasto tra le
due entità greche che si contendevano l'egemonia. Nel 413 a.C. si apre la
fase Deceleica, caratterizzata dall'intenzione spartana di fomentare moti
di ribellione tra le forze sottoposte ad Atene; questa strategia, unita
agli aiuti economici provenienti dalla Persia e a diversi errori strategici
da parte di Atene, portò nel 404 a.C. alla vittoria della Lega
peloponnesiaca, dopo la battaglia navale di Egospotami.

La guerra del Peloponneso cambiò il volto della Grecia antica: Atene, che
dalle guerre persiane aveva visto crescere enormemente il proprio potere,
dovette sopportare alla fine dello scontro con Sparta un gravissimo crollo
in favore della forza egemone del Peloponneso. Tutta la Grecia interessata
dalla guerra risentì fortemente del lungo periodo di devastazione, sia dal
punto di vista della perdita di vite umane sia da quello economico e,
proprio per questo motivo, il conflitto viene considerato come evento
finale del secolo d'oro della civiltà ellenica¹ ; Atene, in particolare,
non avrebbe mai più recuperato la sua antica prosperità² .

Fonte fondamentale per la ricostruzione storica rimane l'imponente opera di
Tucidide, la Guerra del Peloponneso; lo storico ateniese concluse però la
trattazione della guerra con la battaglia di Cinossema (411 a. C.), e per
la fase finale dello scontro ci si affida alle Elleniche di Senofonte, il
quale continuò l'esposizione del conflitto dove Tucidide l'aveva
interrotta.

Preludio

Dopo la fine politica di Cimone e l'assassinio di Efialte, la guida
politica passata in mano di Pericle permise ad Atene di effettuare in
chiave anti-spartana un'alleanza con Argo e con la Tessaglia, così da poter
disporre di un potente esercito e di una cavalleria formidabile oltre che
della flotta più potente dell'Egeo³ . Nell'ottica di alleanze c'è da tenere
in considerazione la pace di Callia con l'impero persiano e la protezione
fornita a Megara, con l'edificazione delle mura di collegamento fino al
porto di Nisea e l'insediamento di una guarnigione ateniese.

Se infatti la prima garantiva ad Atene di non essere impegnata su due
fronti, dopo la non felice Spedizione greca in Egitto, la seconda le
garantiva in chiave strategica il controllo dei passi che portavano dal
Peloponneso in Attica oltre a permettere un più agile collegamento con
Argo. Se la situazione non disturbava direttamente Sparta, impegnata nella
terza guerra messenica, era di notevole intralcio ad una sua potente
alleata, Corinto, che assieme ad Egina si trovò costretta a difendere i
propri interessi commerciali.

Infatti l'aiuto garantito alla concorrente Megara e i continui disagi posti
dalla presenza ateniese nei mari costrinsero le due città aiutate da
Epidauro a ribellarsi, ma la flotta peloponnesiaca perdette ben 70 navi ed
Egina fu messa sotto assedio, era il 459 a.C. Così l'anno dopo Corinto
inviò un contingente militare per assediare la città concorrente, ma il
pronto intervento dello stratego ateniese Mironide, con il suo esercito di
veterani ed efebi, fu fatale. Il prestigio di Atene era al massimo
splendore, grazie alla serie di alleanze e alle vittorie con Corinto,
l'assedio a Egina e per il momento la felice campagna in Egitto⁴ . Fu in
questo momento che vennero erette le Lunghe Mura difensive che collegavano
Atene al Pireo e alla baia del Falero, formando una fortezza triangolare⁵ .

La fine dell'assedio al monte Itome, con il rilascio degli assediati,
permise agli efori di cercare alleati in Beozia, contrastando il legame di
Atene con i tessali⁶ . L'intervento spartano permise a Tebe di riprendere
il suo ruolo di leader militare nella regione, perso dopo le guerre
persiane e la dissoluzione della lega beotica. L'occasione si ebbe con la
richiesta di aiuto della Doride attaccata dai focesi; Nicomede, reggente di
Plistoanatte (ancora fanciullo), vi trasferì 1.500 spartani e 10.000 opliti
peloponnesiaci. Durante il trasferimento i nemici di Pericle gli chiesero
di attaccare la città, quasi sguarnita, invece lo stratega riuscì a
recuperare 13.000 uomini, 1.000 argivi unendoli alla cavalleria tessala.

È in questa situazione che si ebbe, nel 457 a.C., la prima battaglia di
Tanagra ⁷ e la successiva battaglia di Enofita, il cui esito permise ad
Atene di mantenere il controllo sulla Grecia centrale, l'Istmo, oltre
l'alleanza con la Tessaglia e Argo, soggiogando poi la Focide e la Locride
orientale. Poco dopo cadde anche Egina, la quale entrò a far parte della
lega di Delo, con un pagamento di 30 talenti annuali e per di più l'Acaia
nel 455 a.C. stipulò un'alleanza con Atene, specie dopo la sua incursione a
Sicione e l'insediamento degli iloti ribelli a Naupatto.

Atene era alla sua massima espansione territoriale, ma ben presto le cose
cambiarono:

- la sconfitta patita in Egitto pregiudicò la possibilità di
  approvvigionamento di grano a basso costo oltre alla perdita di molte
  navi e di molti uomini, incrinando il prestigio della città, la quale
  decise di trasferire il tesoro di Delo all'interno delle proprie mura.
  Tesoro che Pericle usò successivamente per abbellire la città;
- a ciò si aggiunse il fallimento di restituire Farsalo, in Tessaglia, al
  partito filo-ateniese e la sconfitta subita nei territori di Sicione,
  dove una spedizione guidata da Pericle era intenta ad acquisire basi
  logistiche in Acarnania, presso la foce dell'Achelao;
- il ritorno dall'esilio di Cimone, permette nel 451 a.C., di stipulare una
  tregua quinquennale tra le due leghe, dove Atene rinuncia all'alleanza
  con Argo.

L'anno seguente è al comando di una flotta alla volta di Cipro dove,
nonostante la sua morte, gli Ateniesi liberano dall'assedio persiano
l'isola. La sconfitta persiana diede la possibilità di raggiungere a breve
una tregua tra le due potenze detta pace di Callia, permettendo ad Atene di
concentrarsi sul fronte interno;

- la pace in Grecia ben presto finì, infatti nel 448 a.C., gli Spartani
  intervennero a Delfi nella seconda guerra sacra, dove i Focesi si erano
  impadroniti della città;
- l'anno seguente una rivolta di oligarchi in Beozia appoggiati da Tebe
  scalzò i regimi democratici alleati di Atene. Il comandante Tolmide con
  il suo esercito liberò Cheronea e Orcomeno, ma accerchiato a Coronea
  dovette abbandonare la Beozia. Ad Atene rimaneva come alleata la sola
  Tessaglia, per giunta del tutto inaffidabile;
- nel 446 a.C., la rivolta si spostò in Eubea e a Megara, così il re
  spartano Plistonatte occupò l'Attica, ma forse corrotto da Pericle non
  attaccò venendo destituito, mentre Atene soggiogata la rivolta stipulò un
  trattato trentennale con Sparta⁸ .

Si chiudeva una fase per l'impero ateniese nella quale pur avendo compiuto
immani sforzi non ebbe in cambio il controllo di Egina e Naupatto⁹ , quindi
la politica estera di Pericle si può definire da questo punto di vista
fallimentare. La pace trentennale non spostò certamente gli equilibri in
Grecia, dove Atene continua a pretendere il phoros, dagli aderenti alla
lega, utilizzandolo per abbellire la città e potenziarne le difese. Inoltre
la sua sfera di influenza raggiunse la Calcidica con la fondazione della
colonia di Anfipoli alla foce del fiume Strimone, a cui va ad aggiungersi
l'alleanza con i Traci Odrisi, che assicurò lo sfruttamento delle miniere
della regione e il commercio col Bosforo Cimmerio di frumento e pesce. In
ogni caso, il controllo di Atene sulle altre città e territori restava
ancora precario, come dimostra l'episodio della Guerra di Samo¹⁰ ¹¹ .

La goccia che fece traboccare il vaso fu però l'interessamento ateniese dei
traffici marittimi con le colonie della Magna Grecia cosa che andava a
cozzare con gli interessi di Corinto. L'Acarnania, regione strategicamente
molto indicata nelle vesti di base di appoggio per i traffici con l'Italia,
divenne il loro principale obiettivo.

Scoppio delle ostilità

Nell'estate del 432 a.C. su richiesta di Corinto si radunò a Sparta
l'assemblea federale della Lega del Peloponneso, per discutere sui
provvedimenti da prendere nei confronti di Atene, che era entrata in aperto
conflitto con due città facenti parte della lega, Corinto e Megara. Tre
erano i motivi di conflitto con Corinto:

- Atene aveva fornito appoggio a Corcira (odierna Corfù), che era colonia
  di Corinto, nel conflitto che la opponeva alla sua colonia Epidamno
  (odierna Durazzo): era accaduto che ad Epidamno un colpo di Stato
  democratico aveva cacciato dalla città gli aristocratici i quali, dopo
  essere stati esiliati, fecero ritorno massacrando quelli che erano
  rimasti in città. I democratici di Epidamno si rivolsero così a Corcira,
  loro madrepatria, perché mettesse pace tra loro e gli esiliati e facesse
  cessare le violenze. I Corciresi però rifiutarono di prestare aiuto e
  così gli Epidamni si rivolsero a Corinto, città fondatrice della loro
  colonia, perché li aiutasse. I Corinzi dunque accettarono di prestare
  aiuto agli Epidamni, cosa che provocò l'ira dei Corciresi: dopo un
  ultimatum, cinsero la città d'assedio. Scoppiò la guerra tra le due città
  e lo scontro sul mare vide vittoriosi i Corciresi, cosa che alimentò ira
  e risentimento nei Corinzi, i quali, nell'anno successivo allo scontro,
  si prepararono al meglio al successivo conflitto. Sapendo dei preparativi
  dei nemici e temendo un ulteriore scontro, i Corciresi, che non erano
  alleati né con Atene, né con Sparta, decisero di rivolgersi ad Atene per
  avere aiuto. Saputo di questa mossa, i Corinzi si recarono anch'essi ad
  Atene per evitare quest'alleanza che avrebbe impedito che l'esito della
  guerra fosse a loro favorevole. Corinto accusava ora Atene di essersi
  intromessa in questioni che non la riguardavano, trattandosi di rapporti
  tra la città dell'istmo e le sue colonie¹² .
- Atene aveva inoltre imposto a Potidea, città della Calcidica membro della
  lega delio-attica, ma colonia di Corinto, di non accogliere più gli
  epidemiurghi, i magistrati che annualmente Corinto inviava a Potidea a
  scopo di controllo e supervisione, e di abbattere le mura che
  congiungevano la città al mare. Al rifiuto di Potidea di sottostare alle
  richieste ateniesi, Atene aveva inviato sul luogo una flotta che aveva
  dato inizio all'assedio della città¹³ .
- Il motivo di attrito tra Atene e Megara consisteva nel divieto imposto
  per decreto da Atene ai cittadini di Megara di frequentare i porti di
  qualunque città facente parte della lega delio-attica: in questo modo
  Atene conseguiva lo scopo di bloccare i commerci della città rivale.

Questi tre elementi, però, come specifica chiaramente Tucidide nell'analisi
dei presupposti della guerra, costituirono solamente i pretesti
("πρόφασις") della guerra, che invece trovava il vero motivo ("αἰτíα")
nella volontà degli Spartani di opporsi allo strapotere di Atene, la quale,
fin dalla fine delle guerre persiane, aveva intrapreso un percorso di
progressiva estensione della sfera di dominio sul mondo greco, anche a
scapito dell'autonomia e della libertà delle altre polis¹⁴ .

All'interno del consiglio della lega peloponnesiaca, a favore della pace
parlò il vecchio re spartano Archidamo II, ma l'assemblea riconobbe che
Atene aveva violato i patti e si dichiarò favorevole alla guerra. Un ruolo
in questa decisione, stando al racconto tucidideo, fu svolto anche
dall'eforo Stenelaida, che ricordò agli spartani il loro ruolo di paladini
della libertà di tutti i popoli della Grecia.¹⁵

A questa dichiarazione seguì un ultimatum, che intimava ad Atene di
ritirare i decreti contestati e di risolvere i contrasti con Corinto e
Megara¹⁶ . La propaganda ateniese rispondeva alle accuse peloponnesiache
ricordando i meriti della città verso la Grecia, dal momento che la
vittoria di Salamina sui Persiani nel 480 a.C. era stata merito della
flotta ateniese¹⁷ . Atene, spinta da Pericle, fu irremovibile e i
Peloponnesiaci iniziarono le manovre di guerra¹⁸ ¹⁹ .

Pericle conosceva perfettamente i rapporti di forza tra i due schieramenti
e sapeva che difficilmente gli Ateniesi e gli alleati avrebbero potuto
opporsi alla fanteria oplitica lacedemone, ma era anche sicuro che la città
potesse fare affidamento sulle capacità economiche e finanziarie e sulla
struttura difensiva: Atene e il Pireo costituivano, infatti, un unico
complesso protetto da mura, una immensa fortezza nel cuore dell'Attica, in
grado di accogliere tutti gli abitanti del territorio, chiamato lunghe
Mura. Secondo i piani, infatti, tutti i cittadini dell'Attica furono
indotti a lasciare la propria residenza e a stabilirsi in città, lasciando
che i Lacedemoni si sfogassero in annuali quanto infruttuose devastazioni
del territorio. La flotta avrebbe garantito ad Atene il necessario
approvvigionamento di viveri e avrebbe al tempo stesso consentito di
portare attacchi alle coste del Peloponneso. In sintesi, l'idea di Pericle
era quella di condurre il nemico a un progressivo sfiancamento per
costringerlo a trattare quando esso avrebbe esaurito le risorse finanziarie
ed economiche²⁰ .

La fase Archidamica (431-421 a.C.)

Il "casus belli" fu il tentativo di Tebe di ristabilire il proprio dominio
in Beozia con il golpe dei 300 a Platea, città legata ad Atene e saldamente
guidata da un governo democratico; tale tentativo, tuttavia, fu un completo
fallimento: non solo i tebani furono respinti ma gli abitanti di Platea
decisero di richiedere l'aiuto di Atene²¹ .

Nel giugno del 431 a.C. l'esercito della lega peloponnesiaca, dopo un
inverno speso nei preparativi, invase l'Attica sotto la guida di re
Archidamo II²² . Ai suoi ordini vi erano:

- 24.000 opliti, a cui aggiungere la fanteria leggera relativa;
- 10.000 fanti provenienti dalla Beozia;
- 1.000 dalla Focide e Locride;
- 100 navi fornite da Corinto, Ambracia, Leucade, Anattorio.

Ad esso la lega di Delo poteva contrapporre²³ :

- 300 triremi della marina ateniese;
- 13.000 opliti;
- 1.000 cavalieri;
- 200 arcieri a cavallo;
- la cavalleria pesante tessale;
- il resto dell'esercito occupato a Potidea (3.000 uomini) e altri sparsi
  in Calcidica (1.600 circa), più le guarnigioni di confine e il
  contingente a difesa delle "lunghe mura".

Pericle, dopo essere venuto a conoscenza dell'invasione spartana, diede
ordine di riarmare la flotta ed iniziò a trasferire la popolazione
contadina delle campagne dell'Attica al sicuro all'interno delle Lunghe
Mura; pertanto, pur in circostanze di schiacciante superiorità, Sparta non
poteva nulla contro una città ben difesa e continuamente alimentata dal
mare²⁴ .

A questo punto, Archidamo II, consapevole della mancanza di una efficace
tattica poliorcetica, cercò prima di attirare le forze ateniesi fuori dalle
mura ma senza esito²⁵ , poi l'appoggio della flotta persiana
dell'imperatore achemenide Artaserse I di Persia e poi di quella siracusana
con esiti negativi, così egli non poté fare altro che saccheggiare campi e
villaggi abbandonati, mentre Pericle guidava la flotta alla devastazione
delle coste peloponnesiache.

Infatti, la flotta ateniese di 100 navi, scortata da altre 50 triremi
provenienti da Corcira, iniziò a navigare lungo le coste del Peloponneso,
devastando ogni città non sufficientemente presidiata: Metone, in Laconia,
fu conquistata, stesso destino subirono diversi centri dell'Elide, gli
abitanti di Egina furono costretti ad abbandonare l'isola, che verrà in
seguito colonizzata dagli ateniesi; in autunno tocco' alla regione di
Megara essere invasa²⁶ . Nella, primavera successiva, furono inviati 4000
uomini alla conquista di Epidauro ma senza successo²⁷ ; mentre per mare gli
ateniesi furono vittoriosi a Naupatto, mantenendo il controllo del golfo di
Corinto²⁸ .

La peste di Atene

Dopo il primo anno di guerra, però, le vicende presero un corso imprevisto.
Le precarie condizioni igieniche in cui vivevano le migliaia di cittadini
ammassati all'interno delle mura di Atene presso borgate fatiscenti e
ricoveri di fortuna²⁹ facilitarono il diffondersi nel 430-429 a.C., di
un'epidemia di peste: il morbo, con tutta probabilità, era giunto
dall'Egitto e, provocando una forte febbre emorragica, violenti attacchi di
tosse, nausea, vomito e spasmi, sottraeva energie ai malati cagionandone
rapidamente la morte³⁰ ; quanto alla natura del male, alcuni storici hanno
ravvisato una forma di tifo, altri di febbre tifoidea.

Morirono quasi i due terzi della città di Atene. I malati sopravvissuti
ricevevano l'immunità alla malattia stessa e quindi venivano incaricati di
assistere i malati.

Ben presto, il male si diffuse all'intera città e passò anche all'esercito
assediante impegnato a Potidea e ad Epidauro: morì, infatti, quasi un terzo
della popolazione³¹ e, tra costoro Pericle; in pratica, la peste non solo
compromise le riserve di uomini di Atene ma la privò anche del suo leader
più carismatico³² .

La defezione di Mitilene

Alla morte di Pericle, assunse la guida della fazione popolare Cleone³³ ,
deciso a portare avanti la guerra ad ogni costo e in fretta, ben al di là
della strategia attendista di Pericle e in opposizione alla parte
aristocratica che, riunita intorno alla personalità di Nicia, premeva per
richiedere una tregua a Sparta. La situazione di Atene era resa
particolarmente precaria dalla decisione di Sparta e Tebe di cingere
d'assedio Platea nel 429 a.C.³⁴ , dallo scoppio della guerra tra
democratici ed oligarchi a Corcira, dalla decisione di Mitilene di uscire
dalla lega delio-attica l'anno successivo (benché fosse diritto di ogni
membro poter agire in tal senso, Atene, date le circostanze, non poteva
consentire che un alleato, che per di più forniva un contributo importante
quale il rifornimento di navi, abbandonasse con facilità la federazione,
fornendo un esempio pericoloso agli altri membri)³⁵ .

Cleone spinse l'assemblea dei cittadini a votare l'invio di una spedizione
militare che costringesse i Lesbii a tornare sui propri passi: Mitilene non
cedette³⁶ , chiese aiuto a Sparta³⁷ , e gli Ateniesi intrapresero un
assedio che riuscì vittorioso: mostrando una ferocia inusitata, Cleone
convinse l'assemblea a decretare la soppressione di tutti i cittadini
maschi e la riduzione in schiavitù di donne e bambini; la notte, tuttavia,
recò più miti consigli e l'assemblea, rimangiandosi la decisione presa, si
limitò a far giustiziare circa mille cittadini mitilenesi, che considerava
i principali fautori della rivolta, e a decretare la distruzione delle mura
e la consegna della flotta; ormai, all'interno della lega delio-attica, la
sola isola di Chio conservava una posizione relativamente autonoma, mentre
Atene si atteggiava sempre di più a tiranna³⁸ ³⁹ .

Dopo la vittoria di Mitilene, gli ateniesi, guidati da Nicia, colsero un
secondo successo conquistando l'isola di Minoa grazie alla quale furono in
grado di bloccare Megara dal mare oltre che di impedire ai peloponnesiaci
di muovere attacchi di sorpresa dal mare; tale successo, tuttavia, fu
bilanciato dalla capitolazione di Platea, fatto che permise agli spartani e
agli alleati di garantire un completo controllo sulla Beozia⁴⁰

Corcira, prima spedizione in Sicilia e battaglia di Olpe

Alla caduta di Platea, seguì il tentativo di colpo di stato a Corcira per
mano di quei cittadini che desideravano abbandonare Atene e riallacciare i
rapporti con Corinto: dopo alcuni tumulti, i maggiorenti della città,
desiderosi di evitare ulteriore spargimento di sangue, decretarono che la
città sarebbe rimasta neutrale e avrebbe intrattenuto rapporti amichevoli
con entrambe le parti in lotta; l'offerta, tuttavia, incontrò l'ostilità
dei membri del partito filo-ateniese i quali rientrarono in città in forze
e ripresero il potere⁴¹ .

Pochi giorni dopo giunsero nella città dodici triremi ateniesi e 500
opliti, sotto il comando di Nicostrato; gli ateniesi tentarono di favorire
una riconciliazione ed offrirono un salvacondotto per permettere l'espatrio
dei membri più compromessi della fazione filo-corinzia; la situazione, già
precaria, precipitò quando comparvero 53 navi peloponnesiache che, al
comando di Alcida e Brasida, iniziarono l'accerchiamento della flotta
avversaria; gli ateniesi, però, in netta inferiorità numerica si limitarono
ad un breve combattimento per poi ritirarsi; a questo punto, gli spartani
decisero di ritirarsi nelle loro basi di partenza; i tumulti di Corcira si
conclusero definitivamente con l'arrivo di una ulteriore flotta ateniese: a
questo punto, rassicurati dalla presenza degli alleati, i membri del
partito popolare ordinarono una spietata caccia all'uomo che non risparmiò
nessuno degli avversari⁴² .

Dopo i fatti di Corcira, si aprì un nuovo teatro di guerra in Magna Grecia
dove le città ioniche con a capo Reggio, si scontrarono con quelle doriche
con a capo Siracusa; Atene, dietro il pretesto dei legami di sangue con
Reggio, ma con lo scopo di bloccare le esportazioni di grano verso il
Peloponneso, dispose l'invio di una nuova flotta al comando del navarco
Lachetee di un ulteriore contingente, sebbene un nuovo focolaio di peste
avesse provocato la morte di altri 4.400 opliti e 300 cavalieri: la
spedizione portò alla conquista delle Isole Eolie e alla vittoria navale di
Milazzo⁴³ .

Nel frattempo, seguendo la ormai consueta strategia, gli spartani, guidati
da re Agide II, figlio di Archidamo II, invasero nuovamente l'Attica ma
furono bloccati da alcuni terremoti che obbligarono il contingente
peloponnesiaco alla ritirata; gli ateniesi, sotto la guida di Nicia,
devastarono l'isola di Melo che non intendeva schierarsi con Atene e
proseguirono fino alla Locride⁴⁴ .

In seguito, alla luce anche della necessità di bloccare i traffici tra
l'Italia meridionale e la Sicilia, gli ateniesi concentrarono i loro sforzi
nella conquista della piazzaforte di Ambracia e dell'isola di Leucade: il
comandante ateniese, Demostene di Afidna prima intraprese una campagna
contro gli Etoli, alleati di Sparta ma subì forti perdite e fu costretto a
ripiegare verso Naupatto; cogliendo l'occasione, gli spartani inviarono
oltre 13.000 soldati per affrontare le indebolite forze ateniesi di stanza
e per conquistare Naupatto mentre i loro alleati di Ambracia posero sotto
assedio la città di Olpe⁴⁵ .

Gli ateniesi decisero di correre in aiuto di Olpe e, dopo cinque giorni di
stasi, scoppiò la battaglia: in inferiorità numerica, Demostene decise di
ricorrere alla tattica dell'imboscata con truppe leggere; dopo un duro
combattimento, le forze peloponnesiache si ritirarono e l'esercito di
Ambracia, rimasto solo, fu costretto a ritirarsi in montagna ma non riuscì
ad evitare un'ulteriore pesante disfatta⁴⁶ .

Proseguiva, intanto, il conflitto in Sicilia dove gli alleati di Atene,
consci della superiorità delle forze terrestri siracusane, avevano
richiesto l'invio di ulteriori rinforzi; gli ateniesi, decisero di inviare
altre quaranta navi e sostituirono il comandante Lachete con Pitodoro; si
concluse così il sesto anno di guerra⁴⁷ .

Battaglia di Pilo e Sfacteria

Le operazioni militari ripresero nell'estate dell'anno 425 a.C.: i
siracusani occuparono, su invito degli stessi abitanti, la città di
Messina; re Agide II invase nuovamente l'Attica; Atene inviò una ulteriore
flotta di quaranta vascelli per sostenere il governo democratico di
Corcira, il quale era impegnato nel fronteggiare una dura opposizione
interna, sostenuta da Corinto e dalla lega del Peloponneso⁴⁸ .

La flotta ateniese, sotto la guida di Demostene di Afidna costeggiò il
Peloponneso ma una tempesta lo costrinse a fare scalo nella baia di Pilo di
Messenia: a questo punto, osservando la ricchezza di legname e le difese
naturali del posto, ordinò ai suoi uomini di costruire ulteriori
fortificazioni affinché Pilo diventasse non solo una base navale ma anche
un punto da cui intraprendere scorrerie verso la Messenia⁴⁹ . Concluso il
lavoro, gli Ateniesi lasciarono a presidio della base Demostene con cinque
triremi mentre il resto della flotta veleggiava verso Corcira e la Sicilia;
gli spartani, impegnati in una celebrazione religiosa, si dimostrarono
incuranti e ritennero che avrebbero comunque potuto riconquistare Pilo con
un attacco in forze: infatti, non appena giunse notizia dell'accaduto ad
Agide II, questi sospese l'invasione dell'Attica e rientrato in fretta e
furia a Sparta decise di porre d'assedio la base ateniese per terra e mare;
Demostene, accortosi in tempo delle manovre del nemico, riuscì a stento ad
inviare due navi per avvisare la flotta ateniese⁵⁰ . Pertanto, consapevoli
dell'arrivo di rinforzi ateniesi, gli spartani fecero sbarcare lo spartiata
Epitada insieme ad un manipolo di opliti sulla piccola isola di Sfacteria
che, desolata, priva di solidi punti d'attracco e fitta di boschi, avrebbe
potuto bloccare dal mare la baia di Pilo, completando quindi
l'accerchiamento dei soldati ateniesi⁵¹ .

Demostene, tuttavia, non rimase con le mani in mano: rafforzò le difese,
tirò in secca la flotta e con il contingente rimasto, circa 60 opliti più
una pattuglia di arcieri, attese sulla spiaggia l'attacco spartano; gli
spartani decisero di colpire proprio nel punto individuato da Demostene e
si accesero una serie di violenti scontri che durarono, a fasi alterne, due
giorni; al terzo giorno di battaglia, finalmente, giunsero circa 50 navi
ateniesi le quali attaccarono la flotta assediante spartana finché questa
fu costretta a ritirarsi; a questo punto restava solo il contingente
spartano su Sfacteria, solo ed isolato⁵² .

Fallita ogni possibilità di una tregua⁵³ , gli ateniesi ripresero l'assedio
a Sfacteria la quale continuava a resistere; ad Atene, però, gli scarsi
progressi nella battaglia provocarono aspre discussioni in seno
all'assemblea finché l'idea di un attacco diretto, da parte di pochi
uomini, caldeggiata da Cleone prevalse sulle opinioni opposte di Nicia:
Cleone, infatti, occupò prima la spiaggia dell'isola e costrinse gli
spartiati a ritirarsi all'interno e poi, dopo un duro assedio, li indusse
ad arrendersi e a consegnarsi prigionieri, fatto mai accaduto nella storia
di Sparta⁵⁴ .

La prolungata campagna di Pilo, tuttavia, logorò anche gli ateniesi i quali
furono costretti a trascurare il fronte siciliano ove i siracusani ed i
loro alleati riuscirono ad ottenere diversi successi terrestri e tra questi
anche la conquista di Nasso: a seguito di ciò, Atene decise di ritirare il
proprio contingente e di rinunciare all'intervento diretto nelle contese
tra le poleis sicilieote⁵⁵ .

La campagna di Tracia

A seguito della battaglia di Sfaceteria, gli ateniesi assunsero
l'iniziativa militare: proseguirono con i peripli del Peloponneso,
consolidarono le loro posizioni a Corcira e nell'Acarnania e, sotto la
guida di Nicia, occuparono l'isola di Citera, a sud della Laconia fatto che
costrinse gli spartani a tenere in riserva nel Peloponneso una parte
considerevole delle loro forze ed e Tirea, dove nel frattempo si erano
rifugiati gli abitanti di Egina, la cui guarnigione spartana venne
giustiziata ed infine Nisea; nel frattempo, le città sicilieote, esauste
dai conflitti, stipularono una tregua a Gela⁵⁶ .

Nel 424 a.C., le sorti di Sparta furono risollevate dal generale Brasida il
quale, ottenuto l'appoggio dei beoti, marciò con 6.000 opliti contro gli
ateniesi di Nisea costringendoli a ritirarsi all'interno delle
fortificazioni e ad abbandonare ogni loro tentativo di impadronirsi di
Megara; ottenuto questo successo si ritirò a Corinto per preparare le sue
truppe alla spedizione che intendeva intraprendere in Tracia mentre gli
ateniesi erano impegnati nella Ionia e a Naupatto⁵⁷ .

Nell'estate dello stesso anno, con 1.700 opliti, Brasida intraprese la sua
spedizione; attraversò rapidamente la Tessaglia, ottenne l'appoggio del re
Perdicca II di Macedonia, intraprese una spedizione, per conto di Perdicca,
nella Lincestide ed, infine, spinse alla rivolta gli abitanti di Acanto e
di Stagira, alleati di Atene, promettendo loro l'autonomia; nel frattempo,
Sparta decise di attenuare la pressione sul Peloponneso, concedendo la
libertà ad oltre 2.000 iloti⁵⁸ .

Gli ateniesi, sottostimando Brasida, decisero di non inviare rinforzi in
Tracia e di invadere, invece, la Beozia con un contingente di oltre 7.000
opliti al comando di Ippocrate; i Beoti, al comando di Pagonda,
mobilitarono una forza di quasi 20.000 soldati (7.000 opliti, 10.000 fanti
leggeri e 1.000 cavalieri) e diedero battaglia presso la città di Delio; il
comandante ateniese, incurante della mancanza di fanteria leggera e delle
truppe arruolate tra i meteci, accettò comunque lo scontro: la battaglia,
agli inizi equilibrata, volse a favore dei beoti quando la loro cavalleria
riuscì a spezzare le linee ateniesi; il comandante ateniese morì sul campo,
il resto dell'esercito fu costretto a ritirarsi in Attica⁵⁹ .

Mentre gli ateniesi erano impegnati in Beozia, Brasida mosse le sue truppe
verso la piazzaforte ateniese di Anfipoli, sconfisse gli abitanti della
città in una battaglia campale e li costrinse a ritirarsi al sicuro dietro
le mura ma, piuttosto che attaccarla direttamente, offrì la possibilità di
un accordo che includesse la difesa dei diritti e delle istituzioni in
vigore e la facoltà, per gli ateniesi residenti, di poter lasciare
indisturbati la città; in tal modo, Brasida conquistò Anfipoli precedendo
di poco l'arrivo di rinforzi ateniesi, guidati da Tucidide di Oloro; da lì
riuscì nel giro di pochi mesi ad ottenere l'appoggio di altre città del
territorio⁶⁰ .

A questo punto, fu stipulata una tregua annuale tra Atene e Sparta nel
corso della quale le città di Scione e di Mende si consegnarono
volontariamente a Brasida mentre costui era impegnato in una seconda
spedizione militare insieme a Perdicca II in Lincestide che, però, ebbe
esito infausto; Atene, intanto, approfittando della tregua, inviò rinforzi
in Tracia, mise sotto assedio Scione e riuscì a convincere Perdicca II,
irritato con Brasida, a passare dalla parte di Atene mentre il tentativo di
Brasida di occupare Potidea fallì⁶¹

Nell'estate del 422 a.C., cessata la tregua, Cleone partì per la Tracia con
un contingente di 1200 opliti, 300 cavalieri, alcune migliaia di fanti
delle città alleate ed una flotta di 30 triremi; giunto a destinazione,
investì la città di Scione che capitolò, riprese Torone e veleggiò alla
volta di Anfipoli, tentò di assalire Stagira ma fallì e richiese rinforzi
tanto a Perdicca II tanto ai re della Tracia; Brasida, nel frattempo, con
circa 1.500 opliti ed altri 3.500 soldati alleati, pose il proprio campo
davanti ad Anfipoli⁶² .

Cleone, che aveva posto la propria base ad Eione, decise di avanzare per
esplorare i territori di Anfipoli ma le sue truppe furono avvistate da
Brasida che decise di compiere un attacco a sorpresa con uno squadrone di
opliti spartani, al quale avrebbe fatto seguito un attacco in massa da
parte degli alleati; gli ateniesi, tuttavia, si accorsero delle mosse di
Brasida e Cleone, non avendo intenzione di battersi e preferendo aspettare
l'arrivo dei rinforzi macedoni e traci, tentò di ordinare alle truppe di
ripiegare; l'esercito ateniese, però, perse compattezza e si disfece tranne
alcuni reparti sull'ala destra; Brasida, allora, cercò di portarsi su quel
fianco ma, ferito, morì poco dopo; quanto a Cleone, perì nel corso della
ritirata⁶³ .

La Pace di Nicia

Conclusa la campagna di Tracia, tanto Atene quanto Sparta erano ormai
prostrate dalle perdite umane subite: le sconfitte in Tracia e a Delio
avevano drasticamente ridotto il numero di opliti a disposizione di Atene
mentre d'altro canto Sparta desiderava riavere i 120 ostaggi di Sfacteria,
alcuni dei quali appartenevano alle più grandi famiglie della città, né era
in grado di reggere ulteriormente i costi delle devastazioni ateniesi nel
Peloponneso specialmente in un momento in cui gli iloti minacciavano di
rialzare la testa e stava per scadere la tregua trentennale con Argo;
infine, la morte di Brasida quanto di Cleone, entrambi leader delle fazioni
più belliciste, diede maggiore forza alle aspirazioni di coloro i quali
desideravano un accordo⁶⁴ .

Ben presto, infatti, re Plistoanatte per gli Spartani (appena richiamato da
un lungo esilio) e Nicia di Nicerato per gli Ateniesi, i principali fautori
di un accordo, riuscirono ad imporsi sulle residue volontà di guerra: fu
stabilito che i belligeranti avrebbero restituito i territori occupati nel
corso del conflitto, gli ateniesi avrebbero conservato Nisea, i tebani
Platea, entrambe le parti avrebbero restituito i prigionieri, i santuari
comuni sarebbero stati riaperti (e quello di Apollo di Delfi avrebbe avuto
l'indipendenza) e che tali accordi avrebbero avuto una validità di
cinquant'anni⁶⁵ .

Battaglia di Mantinea ed Assedio di Melo (418-416 a.C.)

La pace, tuttavia, si dimostrò fragile sin dal principio: numerosi alleati
di Sparta, con capofila Corinto, osteggiarono l'accordo di pace e si
unirono in alleanza con Argo, tra Sparta ed Atene sorsero controversie
sulla restituzione delle piazzeforti e dei territori conquistati e poiché
Anfipoli era rimasta nelle mani degli alleati di Sparta, Atene rifiutò la
restituzione di Pilo; a questo punto, Sparta fece pressione sugli alleati
Beoti inducendoli a non allinearsi con Argo ed a consegnare la piazzaforte
di Panatto ma costoro preferirono smantellarla da cima a fondo⁶⁶ .

Avendo perso la possibilità di allearsi con i Beoti, gli argivi inviarono
messi a Sparta per stipulare una pace definitiva ma, a seguito di
complicati negoziati, si convenne alla ratifica di una tregua di
cinquant'anni; nel frattempo, i rapporti tra Sparta ed Atene volsero
nuovamente al peggio dal momento che la restituzione di Panatto, ormai rasa
al suolo, era ben poca cosa rispetto alla consegna di Pilo, ancora intatta
e, ad Atene, riacquistò forza la fazione ostile a Sparta che, presto, trovò
un capo in Alcibiade: costui, infatti, brillante oratore, offeso per non
essere stato incluso nelle trattative, iniziò a perorare che l'alleanza con
Argo avrebbe procurato ad Atene maggiori frutti rispetto alla pace con
Sparta e, segretamente, inviò un messaggero personale ad Argo; ben presto,
dati gli antichi legami di amicizia e l'esistenza di un regime democratico
simile a quello ateniese, gli argivi iniziarono a considerare l'ipotesi di
accogliere le proposte di Alcibiade⁶⁷ .

Per evitare il peggio, Sparta inviò ad Atene una ambasciata con pieni
poteri allo scopo di risolvere ogni divergenza: gli ambasciatori, però,
prima che parlassero in assemblea, furono invitati in segreto da Alcibiade
il quale, giurando agli ambasciatori la sua buona fede, usa uno stratagemma
allo scopo di farli apparire come bugiardi rispetto alla assemblea che,
infatti, nonostante la forte opposizione di Nicia, accetta di ratificare
una tregua di 100 anni con Argo, Mantinea e l'Elide in funzione
anti-spartana; con l'ingresso di Atene nella coalizione, i corinzi si
riallinearono a Sparta⁶⁸ .

Poco dopo, a seguito di provocazioni da ambo le parti, scoppiò una guerra
tra Epidauro e Argo che ben presto coinvolse anche, sia pure
indirettamente, Sparta ed Atene: gli alleati della coalizione, infatti,
prendendo a pretesto la mobilitazione spartana, decisero di assediare
Epidauro, Sparta inviò aiuti alla città assediata ed Atene rispose
rafforzando la base navale di Pilo; per i mesi successivi, si svolsero
schermaglie e combattimenti di scarsa entità finché fu pattuita una tregua
di quattro mesi tra Argo e Sparta, nel corso della quale gli ateniesi
inviarono oltre 1.300 opliti in soccorso di Argo, e le città della
coalizione (tranne la stessa Argo) occuparono Orcomeno in Arcadia⁶⁹ .

La perdita di Orcomeno indusse gli spartani, guidati dal loro re Agide II,
a stroncare definitivamente l'esercito della coalizione ed i due eserciti
di incontrarono a Mantinea: nella battaglia, l'ala sinistra spartana
dovette cedere terreno alle truppe di Mantinea ed Agide attuò una manovra
di accerchiamento in modo da portare sollievo al fianco pericolante; dopo
un duro combattimento le truppe della coalizione ripiegarono lasciando la
vittoria agli Spartani; nell'inverno, infine, Sparta ed Argo stipularono
una alleanza di cinquant'anni, riconsegnandosi i territori ed i prigionieri
fatti⁷⁰ .

Mentre Sparta era impegnata a risolvere i problemi in Elide e a pacificare
Argo (in questo ostacolata dagli aiuti sotto banco che Atene inviava alle
fazioni anti-spartane), Atene, nei primi mesi del 416 a.C., decise di
inviare un esercito in Tracia allo scopo di risolvere le questioni pendenti
con re Perdicca II di Macedonia ed un ulteriore contingente di 3.000
soldati (1200 opliti ateniesi, 200 arcieri e 200 arcieri a cavallo
rafforzati da 1500 fanti alleati) e 40 navi contro l'isola di Melo, colonia
spartana, neutrale nel corso del conflitto, allo scopo di ottenerne la
sottomissione: gli abitanti di Melo inviarono ambasciatori ad Atene per
ribadire la propria neutralità ma gli ateniesi rifiutarono ogni accordo ed
assediarono l'isola; infine, a seguito di un tradimento, Melo aprì le porte
agli ateniesi che trucidarono l'intera popolazione adulta, vendettero donne
e bambini come schiavi ed infine inviarono 500 cittadini come coloni⁷¹ .

Tucidide, nella sua "Guerra del Peloponneso" riporta una versione del
discorso che avvenne tra gli ambasciatori Ateniesi e i Meli⁷² : questo
testo è un'importante fonte che ci fornisce preziose informazioni riguardo
la struttura della lega marittima che, con il passare degli anni e le
vicende della guerra si trasformò lentamente da simmachia in chiave
anti-persiana a impero talassocratico ateniese: dunque, la differenza del
trattamento riserbato dagli Ateniesi a Mitilene rispetto a Scione e Melo
evidenzia il radicale cambiamento avvenuto con l'avvento della guerra del
Peloponneso e mette in luce le prime avvisaglie della crisi che porterà
alla sconfitta nella guerra e allo scioglimento dell'alleanza che ormai si
era trasformata in un dominio oppressivo⁷³ .

Seconda spedizione ateniese in Sicilia (415-413 a.C)

Preparativi

Mentre Sparta era impegnata a consolidare il suo controllo sugli alleati e
a stroncare i tentativi di Argo di rendersi definitivamente autonoma, in
Sicilia la città di Segesta invocò l'aiuto dell'alleata Atene per
sconfiggere Selinunte, città appoggiata da Siracusa, che era a sua volta
alleata di Sparta. L'idea di Alcibiade era questa: Atene doveva
impadronirsi della Sicilia per guadagnarsi numerose ricchezze da investire
nella lotta contro Sparta e nuovi alleati⁷⁴ .

Nonostante la forte opposizione del partito oligarchico, guidato da Nicia⁷⁵
, che disapprovava l'idea di sguarnire Atene per una spedizione dal dubbio
esito mentre lo stesso trattato di pace con Sparta era assai precario⁷⁶ ,
prevalse ampiamente l'opinione di Alcibiade al punto che gli ateniesi
stessi decisero di inviare un contingente perfino superiore alle stime che
avevano preventivato. Infatti, furono predisposti 134 triremi, con un
equipaggio di 25.000 uomini e 6.400 truppe da sbarco; il comando fu
affidato ad Alcibiade, a Nicia e a Lamaco⁷⁷ ⁷⁸ ⁷⁹ . La flotta partì nel
giugno del 415 a.C.

Scandalo delle Erme

Mentre fervevano i preparativi per la partenza della spedizione nella notte
tra il 6 e il 7 giugno del 415 a.C. furono mutilate alcune erme ad Atene.⁸⁰
Questo atto sacrilego suscitò molto clamore tra il popolo e fu considerato
come un segno premonitore di sventura e come un atto di sobillazione da
parte di Alcibiade contro il governo democratico.

I più erano concordi nel giudicare Alcibiade colpevole; Andocide sul noto
scandalo, attraverso i suoi scritti, rese le testimonianze di più individui
che si dichiaravano colpevoli: giovani ubriachi, incolpati anche della
profanazione dei misteri eleusini, cioè di averli rivelati.⁸¹ .

Tuttavia resta incerta l'identità di chi realmente si macchiò di un tale
sacrilegio.⁸² Lo storico americano Donald Kagan sostiene che lo scandalo
delle erme fosse rivolto contro Nicia, il quale era notoriamente ritenuto
molto sensibile ai responsi degli indovini, e un simile fatto, a pochi
giorni dalla partenza della spedizione, lo avrebbe sicuramente scosso.⁸³

Alcibiade, a fronte del grave atto di accusa, chiese di farsi giudicare
subito da un tribunale, in modo da eliminare ogni ostacolo alla partenza
della spedizione. L'assemblea però decise di rinviare il dibattimento,
consentendo ad Alcibiade di partire.⁸⁴

Sbarco in Sicilia

La spedizione iniziò con i peggiori auspici poiché non passò molto tempo
che i tre strateghi iniziarono a litigare sulla strategia da assumere:
Lamaco era d'avviso di puntare direttamente su Siracusa per assaltarla
prima ancora che potesse addestrare le proprie milizie; Alcibiade riteneva
opportuno staccare da Siracusa le città alleate per poi predisporre
l'assedio; Nicia, invece, propendeva per inviare un distaccamento in aiuto
a Segesta, far mostra di forza e ritornare ad Atene⁸⁵ .

Vinse il parere di Nicia che inviò Alcibiade e 60 navi ad occupare il porto
di Catania ma costui, poco tempo dopo, incalzato dallo scandalo delle Erme,
fuggì presso gli spartani⁸⁶ .

Pertanto, rimasto praticamente solo al comando, Nicia decise di navigare
attorno alle coste sicule per rafforzare il morale dell'esercito ma poi,
dopo un breve tentativo di occupare la città di Ibla, tornò a Katane,
praticamente con un nulla di fatto⁸⁷ ; tale situazione di stallo sarebbe
durata per i successivi mesi autunnali⁸⁸ .

Assedio di Siracusa

Improvvisamente, dopo aver indotto con l'inganno i siracusani ad avanzare
verso Catania, Nicia, con la flotta, veleggiò verso Siracusa, sbarcò a
Thapsos e conquistò di sorpresa la collina dell'Epipole, postazione
strategica che dominava gli accessi a Siracusa, riuscendo in tale impresa a
sconfiggere i reparti scelti e la cavalleria siracusana, assai temuta tra i
greci⁸⁹ ⁹⁰ .

Nei mesi seguenti, nonostante difficoltà tecnico-logistiche, gli ateniesi
eressero un muro d'assedio per cingere interamente Siracusa e quindi
isolarla dalla terraferma; i siracusani, tuttavia, costruirono un secondo
muro per intercettare quello ateniese ed ingaggiarono furiosi
combattimenti, in uno dei quali trovò la morte Lamaco⁹¹ ⁹² ⁹³ .

In ogni caso, Siracusa non fu sola: ben presto, infatti, gli spartani ed i
corinzi decisero di inviare alcuni limitati contingenti di rinforzo sotto
la guida dello spartano Gilippo; Nicia sottovalutò la minaccia e Gilippo,
inviati messaggeri a Siracusa, convinse la città a non cedere poi riprese
l'offensiva:il primo scontro fu un completo insuccesso, data l'indisciplina
dei siracusani, ma nel secondo l'esercito ateniese subì una dura disfatta
ed il muro ossidionale fu troncato in diversi punti⁹⁴ ⁹⁵ .

L'insuccesso indebolì non poco la posizione degli Ateniesi poiché
l'esercito ateniese subì numerose perdite e Gilippo riuscì a convincere
altre città sicileote a portare soccorso a Siracusa⁹⁶ ; gli Ateniesi,
intanto, istigati dal partito più oltranzista, promossero Eutidemo e
Menadro come colleghi di Nicia e decisero di preparare una seconda
spedizione navale, sotto il comando di Demostene,⁹⁷ ⁹⁴ ⁹⁸ .

La situazione, frattanto, peggiorava rapidamente specialmente per la
perdita del Plemmirio, posizione strategica che consentiva di bloccare
l'accesso al porto di Siracusa nonché luogo ove gli ateniesi conservavano
danaro e le attrezzature per la flotta⁹⁹ .

La vittoria indusse i siracusani, rianimati dagli aiuti e guidati con mano
ferma dal professionista spartano, a rafforzare ulteriormente la flotta in
modo da ingaggiare uno scontro navale e, se possibile, rompere il blocco
prima dell'arrivo dei rinforzi ateniesi: Nicia, consapevole di ciò,
mantenne la flotta nei pochi approdi sicuri ma Meandro ed Eutidemo, freschi
di nomina, bramosi di compiere una qualche brillante impresa prima che
giungessero i rinforzi, diedero battaglia e subirono un'atroce disfatta¹⁰⁰
¹⁰¹ .

Finalmente giunsero i rinforzi, 73 navi, 5000 opliti, 3000 giavellottisti,
arcieri e frombolieri, che atterrirono sia i Siracusani sia Nicia il quale
propendeva per mantenere il blocco terrestre e navale sulla città: al primo
consiglio di guerra Demostene sollecitò un attacco risolutivo o la ritirata
lasciando sgomento Nicia secondo cui fosse meglio aspettare che la città,
sfiduciata e priva di risorse accettasse quella resa che già diversi
aristocratici trattavano segretamente con Nicia¹⁰² .

Tali consigli, tuttavia, furono rigettati da Demostene e dagli altri
colleghi: la notte, gli ateniesi compirono una sortita riuscendo a
riconquistare le posizioni occupate dai siracusani finché non intervennero
nello scontro i Beoti i quali, serrate le file, contrattaccarono riuscendo
a respingere gli ateniesi sulle posizioni di partenza¹⁰³ ¹⁰⁴ .

Indeboliti dalle perdite e debilitati per le malattie, dovute alle paludi
vicine, gli strateghi ateniesi, Demostene in particolare, iniziarono a
pensare alla ritirata; Nicia, tuttavia, confidando nei suoi contatti a
Siracusa¹⁰⁵ , si oppose fermamente almeno finché non venne a conoscenza
dell'arrivo di una seconda armata di rinforzo ai Siracusani¹⁰⁶ .

Disfatta finale

La partenza era ormai pronta quando, il 27 agosto del 413 a.C., si verificò
un'eclissi di luna che suscitò il panico tra le truppe e Nicia,
consultandosi con i suoi auguri, ritenne opportuno attendere il nuovo ciclo
lunare non avendo visto la luna tornare limpida dopo il fenomeno¹⁰⁷ ¹⁰⁸ ¹⁰⁹
.

La situazione, già precaria, precipitò sia poiché, in vista della partenza
gli ateniesi avevano chiesto a Catania di sospendere il rifornimenti, sia
per le malattie sia per gli attacchi del nemico che, durante uno scontro
navale, riuscì ad affondare diverse navi ateniesi provocando forti perdite
e, tra queste, lo stratego Eurimedonte¹¹⁰ ¹¹¹ .

Con la vittoria i siracusani avevano bloccato l'accesso del porto e Nicia e
Demostene, per non perdere il resto della flotta, tentarono la
controffensiva armando tutte le navi a loro disposizione con qualunque
mezzo ma il risultato fu favorevole ai siracusani che avevano dalla loro il
vantaggio dello spazio angusto che impediva la mobilità della flotta
ateniese¹¹² .

Infine, privi di mezzi, gli ateniesi si disposero alla ritirata, via terra,
ma Nicia fu ingannato dal nemico: Ermocrate, infatti, comandante
siracusano, inviò alcuni attendenti affinché lo esortassero a non mettersi
in cammino di notte onde evitare il pericolo di agguati; Nicia, allora,
posticipò alla mattina la partenza ignaro che gli avversari avevano avuto
il tempo per uscire dalla città e porre presidi lungo i possibili passaggi
percorribili dagli ateniesi¹¹³ .

Il giorno seguente, quindi, allo stremo delle forze, Nicia comandò la
partenza ed assunse il comando dell'avanguardia mentre Demostene avrebbe
guidato la retroguardia; dopo otto giorni di marcia, le truppe siracusane
raggiunsero quelle ateniesi presso il fiume Asinaro e, dopo una lunga
resistenza, indussero i 7.000 superstiti alla resa: Demostene morì in
battaglia, Nicia fu messo a morte dai Siracusani (nel timore che rivelasse
agli spartani delle trattative tra loro e gli ateniesi) ed i soldati furono
imprigionati alle Latomie presso Siracusa ove molti morirono per fame e
stenti¹¹⁴ ¹¹⁵ .

La fase Deceleica (413-404 a.C.)

Se già la disfatta siciliana era stata un durissimo colpo, questa era stata
seguita da una nuova invasione dell'Attica da parte delle truppe spartane
il cui esito fu perfino peggiore rispetto ad ogni altra campagna militare
in Attica: infatti, su consiglio di Alcibiade¹¹⁶ , re Agide II decise di
occupare militarmente la fortezza di Decelea grazie alla quale furono in
grado di impedire permanentemente agli ateniesi di rifornirsi di derrate
alimentari dall'Attica nonché l'utilizzo delle miniere d'argento del
Laurio, una delle più importanti fonti di reddito della città¹¹⁷ ¹¹⁸ .

Alleanza spartano-persiana

Mentre gli spartani consolidavano il loro controllo su Decelea e si
apprestavano ad armare una flotta di oltre 100 triremi, anche gli ateniesi,
dopo aver limitato ogni spesa superflua, decisero di armare una nuova
flotta e di costruire una fortezza presso capo Sunio in modo da garantirsi
almeno i rifornimenti navali; la situazione ateniese, già grave, peggiorò
ancor di più quando l'Eubea, Lesbo, Chio, Eritre, Clazomene, Efeso, Mileto
e Mitilene decisero di inviare ambasciatori a Sparta per concordare una
sollevazione contro Atene; infine, Tissaferne, satrapo di Lidia e Caria, a
nome del Gran Re, offrì il suo appoggio in funzione anti-ateniese¹¹⁹ .

Insieme a Tissaferne, anche il satrapo di Frigia, Farnabazo II decise di
inviare ambasciatori a Sparta in modo da unire le forze per scacciare
definitivamente gli ateniesi dallo stretto dei Dardanelli; l'arrivo delle
due ambasciate persiane, tuttavia, creò contrasti a Sparta tra chi
preferiva le proposte di Tissaferne e chi intendeva allinearsi con
Farnabazo; Alcibiade, sempre presente a Sparta, consigliò la proposta di
Tissaferne e Sparta, dopo aver iscritto Chio tra i propri alleati, inviò
una flotta di 40 triremi nella Ionia; gli ateniesi, tuttavia, si accorsero
dell'intrigo di Chio ed inviarono una flotta di pari entità per bloccare
l'iniziativa spartana, riuscendo nell'intento¹²⁰ .

Alcibiade, però, che aveva stretto amicizia con l'eforo Endio, convinse gli
spartani ad armare una seconda flotta grazie alla quale conquistò Chio e
Clazomene, istigò la città di Mileto a rivoltarsi contro Atene e, tramite
un suo ufficiale di nome Calcide, negoziò un trattato di alleanza con
Tissaferne; dunque, gli ateniesi furono presi dallo spavento che Sparta
potesse conquistare la Ionia e pertanto, attingendo alle riserve di 1.000
talenti, fu decretato l'armamento di una ulteriore squadra navale di 30
navi¹²¹ .

Nei mesi seguenti, si svolsero diverse schermaglie tra le due flotte senza
esiti apprezzabili: il navarco spartano Astioco, infatti, tentò di
conquistare l'isola di Lesbo, appena pacificata dagli ateniesi, ma, non
riuscendoci, fu costretto a ripiegare su Mileto mentre gli ateniesi
ripresero l'iniziativa, posero sotto assedio Chio e, con l'appoggio di un
contingente argivo, respinsero un contrattacco spartano-persiano nei pressi
di Mileto, ancora nelle mani dei ribelli¹²² .

A seguito di ciò, giunse in appoggio a Sparta una flotta di 55 triremi
siracusane le quali si unirono alla flotta spartana per dare battaglia agli
ateniesi i quali, sotto la guida di Frinico, decisero di ritirarsi da
Mileto per concentrare tutte le forze; gli spartani, intanto, consolidarono
il loro controllo su Mileto e sulla terraferma¹²³ . Una volta consolidate
le rispettive posizioni, gli spartani, di stanza a Mileto, negoziarono un
nuovo trattato con Tissaferne mentre gli ateniesi mossero contro Chio che
inviò messaggeri al navarco Astioco per ottenere rinforzi; il comandante
spartano inizialmente rifiutò e questo permise agli ateniesi di sbarcare
sull'isola e di istigare alla rivolta gli schiavi presenti; solo a questo
punto Astioco, pressato dai suoi sottoposti, decise di attaccare, riuscendo
a sorprendere e sconfiggere una flotta nemica nella battaglia di Syme; poco
dopo, anche Rodi aderì alla alleanza spartana¹²⁴ .

Tali vittorie, tuttavia, non rafforzarono la coesione nel comando spartano:
infatti, i rapporti tra Astioco ed Alcibiade non erano buoni e quest'ultimo
presto iniziò ad avvicinarsi a Tissaferne al quale consigliava di lesinare
il più possibile gli aiuti a Sparta in modo da prolungare ulteriormente la
guerra mentre al contempo si predisponeva la possibilità di essere
richiamato in patria; gli spartani ebbero sentore di tali manovre ed
ordinarono ad Astioco di catturare Alcibiade il quale, pertanto, si rifugiò
dal suo nuovo alleato Tissaferne¹²⁵ .

Colpo di stato in Atene

La notizia della fuga di Alcibiade presso Tissaferne giunse ben presto ai
comandanti ateniesi di stanza a Samo e agli oligarchi di Atene: costoro
iniziarono a far circolare l'idea che i persiani avrebbero cambiato idea e
scelto gli Ateniesi come alleati, se solo questi avessero mutato il regime
istituzionale abolendo la democrazia¹²⁶ : la maggior parte degli ufficiali
della flotta ateniese accettò il piano e accolse con favore la prospettiva
di una costituzione più limitata, che avrebbe garantito loro una maggiore
influenza politica; i soldati, inizialmente riluttanti, furono convinti con
la promessa che avrebbero ricevuto aumenti di stipendio con il danaro
persiano; i cospiratori, quindi, inviarono Pisandro in missione ad Atene
per negoziare il rientro di Alcibiade e predisporre la riforma
costituzionale¹²⁷ .

Frinico, comandante in capo delle forze ateniesi a Samo, tentò di opporsi
ad Alcibiade: rivelò segretamente, ad Astioco il complotto di Alcibiade ma
costui non agì; all'arrivo di Pisandro ad Atene, dunque, l'assemblea depose
Frinico e lo sostituì con lo stesso Pisandro ed infine inviò dieci
ambasciatori presso Tissaferne per negoziare gli accordi mentre una forte
flotta ateniese attaccava Rodi, riuscendo a sconfiggere le forze spartane
stanziate; al momento però Tissaferne rifiutò di impegnarsi direttamente in
favore di Atene: rimase ad osservare e stipulò un nuovo trattato con
Sparta.¹²⁸ .

Sul finire dell'anno, gli ateniesi ripresero l'offensiva riconquistando
l'Eubea e respinsero un attacco spartano a Samo mentre Pisandro, coadiuvato
da Antifonte di Ramnunte, preparava i programmi per il colpo di stato; dopo
alcuni tumulti a Samo e ad Atene, gli oligarchi riescono a convocare la
assemblea generale nel demo di Colono anziché nell'agorà: fu abolita la
graphé paranomon, che consentiva a chiunque di denunciare chi avesse
presentato all'assemblea una legge ritenuta illegale, e le indennità di
magistratura; il corpo civico venne ristretto a cinquemila cittadini e il
potere affidato a una boulé, composta da quattrocento cittadini scelti dai
fileti, i magistrati a capo delle tribù¹²⁹ .

Il nuovo governo, tuttavia, non era affatto popolare: fu costretto ad
imporre la propria autorità con la forza, inoltre, l'arrivo di ambasciatori
spartani e la predisposizione di trattative con il re Agide II indebolì
ulteriormente il già scarso prestigio del governo; infine, diversi
ufficiali di stanza a Samo, tra cui Trasibulo sollevarono l'esercito e la
flotta contro gli oligarchi spingendo per la restaurazione della democrazia
e tali istanze furono ben presto riprese anche da diversi esponenti
moderati degli oligarchi, capeggiati da Teramene¹³⁰ .

Frattanto i rapporti tra spartani e Tissaferne peggiorarono ulteriormente e
con essi anche le condizioni della flotta: gli ateniesi se ne avvidero e si
spinsero fino a Micale per dare battaglia ma senza esito; Trasibulo,
intanto, spinse l'assemblea dei soldati di Samo a votare per il rientro di
Alcibiade, fatto che peggiorò ancor di più i rapporti tra spartani e
persiani e spinse Tissaferne a ridurre ulteriormente i pagamenti alla
flotta peloponnesiaca¹³¹ .

Non appena giunse a Samo Alcibiade dovette affrontare le controversie tra i
fautori della restaurazione democratica e coloro i quali desideravano
comunque un compromesso con il governo oligarchico ed, a stento, si riuscì
ad evitare uno spargimento di sangue: fu concordata la restaurazione della
boulé dei cinquecento, il mantenimento, del corpo civico a 5.000 cittadini
e l'aumento degli stipendi dei soldati; ad Atene, la situazione degli
oligarchi peggiorò con l'assassinio di Frinico e la pesante disfatta
ateniese di Eretria che indusse la popolazione a rovesciare il regime dei
quattrocento e ad istituire un consiglio dei cinquemila¹³² .

Ellesponto

Pochi mesi dopo, il governo democratico venne pienamente restaurato e si
preparò a riaccogliere Alcibiade, il quale, tuttavia, preferì procrastinare
il suo rientro in città solo dopo aver ottenuto un trionfo militare: inviò
gli strateghi Trasibulo e Trasillo nell'Ellesponto, posizione strategica
giacché permetteva il passaggio della principale via di rifornimento
alimentare di Atene ¹³³ , poi, dopo aver ottenuto una discreta quantità di
danaro in Caria, equipaggiò altre triremi e mosse anche lui verso
l'Ellesponto¹³⁴ ¹³⁵ .

Le sorti della campagna sin da subito arrisero agli ateniesi: infatti, nel
settembre del 411 a.C., a Cinossema, Trasibulo e Trasillo, sebbene in
inferiorità numerica, ebbero la meglio sulla flotta congiunta
spartano-siracusana e la costrinsero a ritirarsi nelle sue basi di Abido¹³⁶
; rincuorati da questa prima vittoria, gli ateniesi si acquartierarono a
Sesto in modo da sorvegliare al meglio le mosse della flotta avversaria il
cui comandante, Mindaro, chiese rinforzi dalla Ionia; i rinforzi, però,
furono bloccati poco prima di arrivare a destinazione e questo indusse il
comandante spartano ad uscire con la sua flotta al completo; gli ateniesi
seguirono gli spartani e, presto, entrambe le flotte diedero battaglia nei
pressi di Abido: agli inizi lo scontro fu equilibrato ma le sorti della
battaglia volsero a favore degli ateniesi quando giunse Alcibiade con altre
18 triremi di rinforzo; il comandante spartano, nel timore di perdere
l'intera flotta, ordinò di trascinare le navi sulla spiaggia ma dovette
comunque lasciare oltre 30 navi nelle mani dell'avversario¹³⁷ ¹³⁸ ¹³⁹ .

Dopo un breve intermezzo (in questo periodo Alcibiade fu arrestato da
Tissaferne e solo a stento riuscì a fuggire dopo un mese di prigionia¹⁴⁰ )
nel corso del quale gli ateniesi ripresero il controllo di quasi tutte le
città ribelli¹⁴¹ , le due flotte, nel 410 a.C., si scontrarono nuovamente
nella battaglia di Cizico: infatti, gli ateniesi, dopo aver segretamente
concentrato l'intera flotta, approfittando delle condizioni atmosferiche
avverse e dell'oscurità, si avvicinarono di nascosto alla flotta dei
peloponnesiaci e lasciarono una piccola flottiglia, guidata da Alcibiade,
in mare aperto affinché fungesse da esca; la flotta peloponnesiaca, al
completo, decise di uscire in mare aperto ove fu accerchiata dai
contingenti guidati da Trasibulo e Teramene; ancora una volta sconfitti,
gli spartani fecero spiaggiare le navi ma gli ateniesi, guidati da
Trasibulo, li raggiunsero; gli spartani, inizialmente inflissero
all'avversario forti perdite ma l'arrivo di rinforzi, permise agli ateniesi
di avere la meglio¹⁴² ¹⁴³ .

Con la sconfitta di Cizico, Sparta non soltanto perse l'intera squadra
navale e gran parte degli equipaggi migliori (oltre al comandante stesso
Mindaro) ma dovette rinunciare, al momento ai suoi tentativi di bloccare la
rotta dell'Elleponto; fu, inoltre, inviata una ambasceria ad Atene per
chiedere una tregua ma gli ateniesi, galvanizzati dal successo, disposero
la restauazione completa delle istituzioni democratiche, rifiutarono ogni
accordo e disposero l'invio di ulteriori rinforzi che proseguirono la
campagna militare fino alla vittoria e alla conquista di Bisanzio¹⁴⁴ ¹⁴⁵
¹⁴⁶ .

Ionia

Avendo Atene rifiutato le offerte di pace, Sparta, grazie ai contributi
finanziari persiani, armò una seconda flotta di 70 triremi e la mise sotto
il comando di Lisandro: costui veleggiò rapidamente fino ad Efeso ove fece
allestire altre 20 navi e riuscì ad ottenere l'appoggio del nuovo satrapo
persiano, Ciro, grazie al quale poté aumentare gli stipendi della flotta
fino a superare il salario concesso da Atene e, in questo modo, fu in grado
di attrarre rematori più esperti, quelli che solitamente erano al servizio
di Atene¹⁴⁷ ¹⁴⁸ ¹⁴⁹ .

Alcibiade, allora, mosse con la sua flotta verso la Ionia allo scopo di
scontrarsi con Lisandro ma, non riuscendoci, decise di tenere con sé una
piccola flotta per assistere il suo collega Trasibulo, impegnato
nell'assedio di Focea, e di affidare il grosso della squadra navale, circa
80 triremi, al suo nocchiero, Antioco (mossa anticonvenzionale dal momento
che una flotta di tali dimensioni solitamente era comandata da uno stratego
o al limite da un trierarca); Antioco avrebbe avuto l'ordine da Alcibiade
di non attaccare la flotta spartana per nessuna ragione ma lo disattese;
Lisandro, ben sapendo della partenza di Alcibiade, accettò lo scontro che
si svolse nelle acque di Nozio: la flotta ateniese, disorganizzata e priva
di un comandante abile, subì pesanti perdite ed Alcibiade, temendo che i
suoi concittadini lo potessero sottoporre a processo per via della pessima
scelta di affidare la squadra navale ad un semplice nocchiero, decise di
fuggire¹⁵⁰ ¹⁵¹ .

La battaglia, sebbene non fosse particolarmente grave dal punto di vista
tattico, ebbe con il tempo conseguenze disastrose per Atene: infatti,
lanciò la carriera di Lisandro e gli diede sufficientemente prestigio da
poter costituire, grazie ad una fitta rete di amicizie, gruppi di potere
oligarchici nelle città della Ionia¹⁵² ; inoltre, la caduta di Alcibiade
indusse gli ateniesi a rimuovere i suoi colleghi, assai abili, Trasibulo e
Teramene per sostituirli con un gruppo di dieci strateghi: Conone, Leonte,
Archestrato (poi sostituito da Lisia), Aristocrate, Aristogene, Diomedonte,
Erasinide, Pericle il Giovane, Protomaco e Trasillo¹⁵³ .

L'anno seguente, 406 a.C., Lisandro, cessato il suo mandato, fu sostituito
da Callicratida il quale, nonostante i tentativi di boicottaggio del suo
predecessore Lisandro (che anelava alla riassunzione del comando), fu in
grado di aumentare la flotta peloponnesiaca a 140 triremi, di ottenere un
importante successo nella battaglia di Mitilene e di bloccare la rimanente
flotta ateniese presso il porto di Mitilene; Atene, a questo punto, decise
il tutto per tutto: furono fuse le statue d'oro e fu garantita la libertà
ed i pieni diritti agli schiavi e ai meteci che avessero servito nella
flotta; nel giro di un mese, equipaggiate oltre 100 triremi, furono
immediatamente inviate a soccorrere la flotta ateniese bloccata a
Mitilene¹⁵⁴ ¹⁵⁵ .

Callicratida, avendo avuto notizia dell'arrivo della flotta di soccorso,
lasciò una parte della flotta a sorvegliare le forze ateniesi assediate a
Mitilene e con la restante volse contro il grosso della forza ateniese; le
flotte si incontrarono presso le Isole Arginuse e presto si accese lo
scontro: avendo equipaggi meno esperti di quelli spartani, gli ateniesi
decisero di suddividere la flotta in 8 divisioni autonome (ciascuna per
stratego) e la disposero su due file al fine di impedire che gli avversari
ricorressero alla manovra del diekplous; assumendo l'iniziativa, gli
ammiragli ateniesi estesero le linee di battaglia, aggirarono gli spartani
e li misero a mal partito; nonostante i consigli dei sottoposti,
Callicratida rifiutò la ritirata, divise la flotta in due tronconi ed
ordinò un contrattacco nel quale perì; al termine dello scontro, gli
ateniesi persero 25 navi su 150, gli spartani oltre 70 su 120¹⁵⁶ ¹⁵⁷ .

La vittoria, sarebbe potuta diventare risolutiva ma i contrasti politici e
l'esasperazione degli animi vanificarono il vantaggio acquisito: difatti
gli strateghi vittoriosi vennero accusati di non aver prestato soccorso ai
naufraghi e, giudicati davanti al tribunale popolare, vennero condannati a
morte; il solo Socrate si oppose alla richiesta di condanna, rimanendo però
inascoltato¹⁵⁸ ¹⁵⁹ ¹⁶⁰ ¹⁶¹ .

La pesante sconfitta, infine, riaccese, a Sparta, le voci di coloro i quali
chiedevano una pace di compromesso con Atene: infatti, con la flotta,
ancorata a Chio, in pessime condizioni molti spartani avevano perso la
speranza di una vittoria navale risolutiva; inoltre i detrattori di
Lisandro, temendo che potesse ritornare al comando della flotta, premevano
a favore di un negoziato; finalmente, dopo aspre discussioni, il governo
spartano offrì ad Atene la resa del forte di Decelea, il ritiro dall'Attica
ed il ripristino dello status quo ante bellum; l'assemblea ateniese,
tuttavia, su raccomandazione di Cleofonte, rifiutò l'offerta¹⁶² ¹⁶³ .

Battaglia di Egospotami

Essendo state rigettate le proposte di pace, Sparta, nel 405 a.C., decise
di accogliere le richieste degli alleati (tra questi Ciro) e reintegrò
Lisandro quale luogotenente dell'eforo Araco, il quale, poco esperto di
tattica navale, altro non era che un paravento di Lisandro stesso (che non
avrebbe potuto riassumere il comando diretto della flotta poiché la legge
spartana impediva la reiterazione dei comandi navali)¹⁶⁴ : riottenuto
l'appoggio finanziario e logistico di Ciro il giovane, gli spartani
rafforzarono velocemente la flotta mentre Lisandro, sfruttando la sua rete
di conoscenze, fu in grado di esautorare il governo democratico e filo
ateniese di Mileto con uno oligarchico, vicino a Sparta¹⁶⁵ ¹⁶⁶ .

Rafforzata la flotta e consolidate le sue posizioni in Ionia, Lisandro
intraprese una campagna di sistematica conquista delle città e delle isole
alleate di Atene avendo cura di evitare i territori dell'Ellesponto giacché
era seguito dalla flotta ateniese di Samo; dunque, per sviare l'avversario,
volse la prua verso Atene, simulò un attacco ad Egina e a Salamina e
proseguì fino alla città di Lampsaco, nell'Ellesponto, che cadde nelle sue
mani: in questo modo, fu troncata la principale via di rifornimento per
Atene e gli ateniesi non poterono far altro che inviare la loro intera
flotta di 180 triremi nei pressi del fiume Egospotami, il più vicino
possibile a Lampsaco, in modo da controllare le mosse dell'avversario¹⁶⁷ .

Dopo alcuni giorni di inattività (in cui la flotta ateniese cercò a più
riprese di provocare Lisandro) scoppiò la battaglia della quale esistono
due resoconti: Diodoro Siculo riferisce che il generale ateniese che
comandava durante il quinto giorno a Sesto, Filocle, uscì con 30 navi,
ordinando agli altri di seguirlo.¹⁶⁸ : al riguardo, Donald Kagan ha
commentato che la strategia ateniese, se questo resoconto è accurato,
avrebbe dovuto essere quella di spingere i Peloponnesiaci ad attaccare per
mezzo di una piccola flotta, per poi sorprenderli con una flotta più
grande. Nello scontro il piccolo contingente fu immediatamente sconfitto,
mentre il resto della flotta fu colto impreparato sulla spiaggia e ivi
preso prigioniero¹⁶⁹ . Il resoconto di Senofonte, invece, è lievemente
diverso: egli riferisce che l'intera flotta uscì in mare aperto, come era
solita fare, mentre Lisandro restava nelle sue posizioni; quando gli
ateniesi tornarono al campo, si dispersero in cerca di cibo, allora
Lisandro, senza colpo ferire, catturò le navi spiaggiate e fece prigionieri
gran parte dei marinai¹⁷⁰ .

In ogni caso, qualunque fosse la dinamica dello scontro, Atene perse
l'intera flotta, eccetto 9 triremi, e con essa la possibilità di mantenere
i rifornimenti navali; inoltre Lisandro poté spadroneggiare nell'Egeo e
conquistò praticamente, senza colpo ferire, la gran parte delle isole e
delle città che erano state alleate di Atene e sostituì i governi
democratici con regimi di tipo oligarchico¹⁷¹ ¹⁷² .

Resa di Atene

Finalmente, dopo quasi un anno di assedio per terra e mare, nel marzo del
404 a.C., Atene, stremata e timorosa di rappresaglie, decise di
arrendersi¹⁷³ ¹⁷⁴ : gli ateniesi sono obbligati a consegnare la flotta
(tranne 12 navi), sciogliere la lega delio-attica, abbattere le Lunghe
Mura, accettare al Pireo una guarnigione spartana, con a capo un armosta,
che ha il compito di sorvegliare il rispetto degli accordi e di garantire
la subordinazione della città alla politica estera di Sparta; infine, gli
spartani impongono ad Atene di richiamare gli esuli e di modificare le
istituzioni in senso oligarchico¹⁷⁵ ¹⁷⁶ ; tale regime, presto, sotto la
guida di Crizia, sarebbe divenuto noto come il governo dei Trenta
Tiranni¹⁷⁷ .

Curiosità

Nel 1996 in una cerimonia nella Sparta moderna i sindaci di Atene e Sparta
hanno firmato, alla presenza del presidente della Grecia, un documento che
concludeva ufficialmente la Guerra del Peloponneso. Malgrado il conflitto
armato fosse terminato nel 404 a.C., non era infatti mai stato concluso un
vero e proprio trattato di pace.¹⁷⁸

Note

[1] Kagan, p. XXII-XIV.
[2] Kagan, p. 488.
[3] Kagan, p. 8.
[4] Tucidide, I, 104, 109-111.
[5] Tucidide, I, 93 e 107.
[6] Tucidide, I, 102-103.
[7] Tucidide, I, 108.
[8] Tucidide, I, 114.
[9] Tucidide, I, 115.
[10] Tucidide, I, 115-117.
[11] Kagan, pp. 70-77.
[12] Tucidide, I, 24-55.
[13] Tucidide, I, 55-67.
[14] Tucidide, I, 88.
[15] Tucidide, I, 86.
[16] Tucidide, I, 139.
[17] Tucidide, I, 89.
[18] Tucidide, I, 140.
[19] Kagan, p. 45.
[20] Tucidide, I, 141-144.
[21] Tucidide, II, 1-6.
[22] Tucidide, II, 6-12.
[23] Tucidide, II, 13.
[24] Tucidide, II, 13-14.
[25] Tucidide, II, 18-21.
[26] Tucidide, II, 25-29.
[27] Tucidide, II, 56.
[28] Tucidide, II, 80-87.
[29] Tucidide, II, 17.
[30] Tucidide, II, 47-51.
[31] Kagan, p. 136.
[32] Tucidide, II, 60-64.
[33] Tucidide, III, 36.
[34] Tucidide, II, 71-79.
[35] Tucidide, III, 3.
[36] Tucidide, III, 4-5.
[37] Tucidide, III, 16-18.
[38] Tucidide, III, 30-50.
[39] Kagan, pp. 100-104.
[40] Tucidide, III, 51-69.
[41] Tucidide, III, 70-75.
[42] Tucidide, III, 75-83.
[43] Tucidide, III, 86-88, 90.
[44] Tucidide, III, 90-93.
[45] Tucidide, III, 93-105.
[46] Tucidide, III, 105-114.
[47] Tucidide, III, 114-116.
[48] Tucidide, IV, 1-2.
[49] Tucidide, IV, 3-4.
[50] Tucidide, IV, 4-8.
[51] Tucidide, IV, 8.
[52] Tucidide, IV, 8-14.
[53] Tucidide, IV, 15-21.
[54] Tucidide, IV, 26-41.
[55] Tucidide, IV, 24-25.
[56] Tucidide, IV, 41-69.
[57] Tucidide, IV, 69-77.
[58] Tucidide, IV, 77-89.
[59] Tucidide, IV, 89-102.
[60] Tucidide, IV, 102-117.
[61] Tucidide, IV, 114-135.
[62] Tucidide, V, 1-6.
[63] Tucidide, V, 6-11.
[64] Tucidide, V, 11-14.
[65] Tucidide, V, 14-20.
[66] Tucidide, V, 21-40.
[67] Tucidide, V, 40-44.
[68] Tucidide, V, 40-44.
[69] Tucidide, V, 44-62.
[70] Tucidide, V, 62-82.
[71] Tucidide, V, 82-115.
[72] Tucidide, V, 86-113.
[73] Luciano Canfora, Il mondo di Atene, Bari 2012, p. 166
[74] Tucidide, VI, 8.
[75] Diodoro, XIII, 27.
[76] Tucidide, VI, 9-14.
[77] Tucidide, VI, 20-27.
[78] Kagan, p. 267.
[79] 36.000 uomini secondo Adolf Holm, The History of Greece, II, 1909, p.
  470.
[80] Kagan, p. 266.
[81] Andocide, 1, 11
[82] Musti, 2002, pp. 421-423.
[83] Kagan, p. 270.
[84] Tucidide, VI, 29.
[85] Plutarco, Nicia, 14.
[86] Plutarco, Alcibiade, 14.
[87] Tucidide, VI, 62-63.
[88] Plutarco, Nicia, 15-16.
[89] Tucidide, VI, 96-97.
[90] Diodoro, XIII, 7.
[91] Plutarco, Nicia, 18.
[92] Diodoro, XIII, 8.1.
[93] Tucidide, VI, 101-102.
[94] Plutarco, Nicia, 19.
[95] Tucidide, VII, 2-5.
[96] Tucidide, VII, 2.
[97] Tucidide, VII, 15.
[98] Diodoro, XIII, 8.6.
[99] Tucidide, VII, 4.
[100] Tucidide, VII, 36-41.
[101] Diodoro, XIII, 11.
[102] Plutarco, Nicia, 21.
[103] Plutarco, Nicia, 21.
[104] Tucidide, VII, 47-49.
[105] Tucidide, VII, 47.
[106] Plutarco, Nicia, 22.
[107] Tucidide, VII, 50.
[108] Diodoro, XIII, 12.
[109] Plutarco, Nicia, 23.
[110] Tucidide, VII, 51-54.
[111] Diodoro, XIII, 18.
[112] Plutarco, Nicia, 24.
[113] Plutarco, Nicia, 26.
[114] Tucidide, VII, 87-88.
[115] Diodoro, XII, 83.
[116] Tucidide, VI, 91.
[117] Tucidide, VII, 17-20, 27.
[118] Kagan, pp. 282-283.
[119] Tucidide, VIII, 1-6.
[120] Tucidide, VIII, 6-10.
[121] Tucidide, VIII, 10-18.
[122] Tucidide, VIII, 18-25.
[123] Tucidide, VIII, 25-35.
[124] Tucidide, VIII, 35-44.
[125] Tucidide, VIII, 44-46.
[126] Tucidide, VIII, 46-47.
[127] Tucidide, VIII, 46-49.
[128] Tucidide, VIII, 49-58.
[129] Tucidide, VIII, 58-65.
[130] Tucidide, VIII, 65-77.
[131] Tucidide, VIII, 77-86.
[132] Tucidide, VIII, 88-97.
[133] Kagan, p. 404.
[134] Plutarco, Alcibiade, 27.
[135] Tucidide, VIII, 97-103.
[136] Tucidide, VIII, 103-105.
[137] Senofonte, I, 1, 2-8.
[138] Diodoro, XIII, 45.
[139] Kagan, p. 408.
[140] Plutarco, Alcibiade, 28.
[141] Kagan, p. 408-10.
[142] Diodoro, XIII, 49-50.
[143] Senofonte, I, 1.
[144] Diodoro, XIII, 51-53 e 66-67.
[145] Plutarco, Alcibiade, 30-31.
[146] Senofonte, I, 3.16-22.
[147] Senofonte, I, 5, 7.
[148] Diodoro, XIII, 67-0.
[149] Plutarco, Lisandro, 4.
[150] Senofonte, I, 5.
[151] Diodoro, XIII, 70-71.
[152] Plutarco, Lisandro, 5.
[153] Senofonte, I, 5.
[154] Senofonte, I, 6.
[155] Kagan, p. 452.
[156] Kagan, pp. 454-456.
[157] Diodoro, XIII, 98-99.
[158] Kagan, pp. 452, 461-466.
[159] Diodoro, XIII, 100-101.
[160] Senofonte, I, 7.
[161] Platone, Apologia di Socrate, 32 b
[162] Aristotele, Costituzione degli Ateniesi, 34.
[163] Kagan, pp. 465-468.
[164] Senofonte, I, 6, 26-33.
[165] Plutarco, Lisandro, 7-8.
[166] Diodoro, XIII, 100-104.
[167] Senofonte, II, 1.
[168] Diodoro, XIII, 106.
[169] Kagan, pp. 473-475.
[170] Senofonte, II, 2.
[171] Senofonte, III, 4-5.
[172] Diodoro, XIV, 3, 10, 13.
[173] Senofonte, III, 4.2 e 5.12-13.
[174] Diodoro, XIII, 107.
[175] Plutarco, Lisandro, 14.
[176] Diodoro, XIV, 3.
[177] Senofonte, II, 3.2.
[178] Domenici Viviano, Sparta e Atene fanno pace, Corriere della Sera, 12
  marzo 1996. URL consultato il 31 ottobre 2014 (archiviato dall'url
  originale il ).

Bibliografia

Fonti primarie
- Andocide, Sui Misteri.
- Aristofane, Acarnesi, Lisistrata.
- Diodoro Siculo, Bibliotheca historica.
- Plutarco, Vite Parallele.
- Senofonte, Elleniche.
- Tucidide, La Guerra del Peloponneso.
Fonti secondarie
- Cinzia Bearzot, Manuale di Storia Greca, Bologna, Il Mulino, 2005, ISBN
  978-88-15-10686-5.
- Nigel Bagnall, The Peloponnesian War: Athens, Sparta, And The Struggle
  For Greece, New York, Thomas Dunne Books, 2006, ISBN 0-312-34215-2.
- George Law Cawkwell, Thucydides and the Peloponnesian War, Londra,
  Routledge, 1997, ISBN 0-415-16430-3.
- Victor Davis Hanson, A War Like No Other: How the Athenians and Spartans
  Fought the Peloponnesian War, New York, Random House, 2005, ISBN
  1-4000-6095-8.
- Herbert Heftner, Der oligarchische Umsturz des Jahres 411 v. Chr. und die
  Herrschaft der Vierhundert in Athen: Quellenkritische und historische
  Untersuchungen, Francorforte sul Meno, Peter Lang, 2001, ISBN
  3-631-37970-6.
- Godfrey Hutchinson, Attrition: Aspects of Command in the Peloponnesian
  War, Stroud, Tempus Publishing, 2006, ISBN 1-86227-323-5.
- Donald Kagan, The Peloponnesian War, Penguin Books, 2003, ISBN
  0-670-03211-5.
- Lisa Kallet, Money and the Corrosion of Power in Thucydides: The Sicilian
  Expedition and its Aftermath, Berkley, Berkley-University of California
  Press, 2001, ISBN 0-520-22984-3.
- Peter Krentz, The Thirty at Athens, New York, Cornell University Press,
  1982, ISBN 0-8014-1450-4.
- Robert B. Strassler, The Landmark Thucydides: A Comprehensive Guide to
  the Peloponnesian War, New York, The Free Press, 1996, ISBN
  0-684-82815-4.

Altri progetti

- Wikimedia Commons contiene immagini o altri file su guerra del
  Peloponneso

Collegamenti esterni

- La Guerra del Peloponneso Parte I (431-416 a.C.)
- La Guerra del Peloponneso Parte II (416-404 a.C.)
- La Guerra del Peloponneso di Danilo Caruso.

Gracchi

I fratelli Gracchi furono importanti figure politiche, dalla parte dei
populares della Repubblica romana. Facevano parte della Gens Sempronia
plebea.

- Tiberio Sempronio Gracco
- Gaio Sempronio Gracco

Ai Gracchi o al nome Gracchi sono legati anche:

- Cornelia, madre dei Gracchi
- Publio Cornelio Scipione, padre di Cornelia
- Tiberio Sempronio Gracco (console 177 a.C.), padre dei Gracchi

Ai Gracchi è infine legato il motto in lingua latina: Quis tulerit Gracchos
de seditione querentes

Ellenismo

Ellenismo⁶ è un termine della storiografia moderna, utilizzato nel XIX
secolo da Johann Gustav Droysen⁷ per indicare quel periodo
storico-culturale della storia del Mondo Antico «che segue le imprese di
Alessandro (spedizione contro il regno persiano nel 334 a.C.) e arriva fino
alla formale nascita dell'Impero Romano» con la morte di Cleopatra e con
l'annessione dell'ultimo regno ellenistico, il Regno tolemaico d'Egitto,
nel 30 a.C. con Ottaviano vincitore ad Azio nel 31 a.C.⁸ ⁹ L'ellenismo è
noto anche come età ellenistica o età alessandrina.

Il suo tratto caratterizzante è la diffusione della civiltà greca nel mondo
mediterraneo, eurasiatico e orientale, e la sua fusione con le culture
dell'Asia Minore, dell'Asia Centrale, della Siria e della Fenicia,
dell'Africa del Nord, della Mesopotamia, dell'Iran e dell'India, e la
conseguente nascita di una civiltà, detta appunto «ellenistica», che fu
modello per altre culture relativamente alla filosofia, economia,
religione, scienza e arte.

Geograficamente, il mondo ellenistico comprendeva una vasta area che andava
dalla Sicilia e dall'Italia meridionale (Magna Grecia) all'India (Regno
indo-greco) e dal Mar Nero (Regno del Bosforo Cimmerio) all'Egitto, zone in
cui una versione della lingua greca antica, la koinè, divenne la lingua
franca della politica, dell'economia e della cultura. La cultura
ellenistica si fuse con la cultura romana e continuò ad esistere anche dopo
la nascita dell'impero.

In particolare dopo la conquista macedone dell'impero persiano, sorsero
regni ellenistici in Medio Oriente (impero seleucide, regno di Pergamo,
ecc.), Africa nord-orientale (regno tolemaico) e Asia meridionale (regno
greco-battriano, regno indo-greco).

Etimologia

Il vocabolo Ellenismo fu utilizzato per la prima volta nel XIX secolo dallo
storico tedesco Johann Gustav Droysen¹⁰ . Viene riportato spesso che il
termine derivava da una errata interpretazione del termine Ἑλληνισταί
(Hellēnistài) presente negli Atti degli Apostoli (6:1). Droysen avrebbe
ritenuto che tale vocabolo indicasse i greci orientalizzati. Luciano
Canfora ha però dimostrato che il Droysen, nel coniare il termine, non si
basò su questa interpretazione, poiché non vi sono nelle sue opere
riferimenti al brano in questione.¹¹ La sua Storia dell'Ellenismo comunque
permise di superare i pregiudizi neoclassicisti aprendo la strada ad una
migliore comprensione di un'epoca che vide l'espansione del nuovo spirito
greco in tutto l'ecumene e che lasciò una traccia indelebile per lo
sviluppo dell'Occidente.

Il termine ellenismo ha alla fine prevalso «sull'altro di alessandrinismo
(o periodo alessandrino), che ha lo svantaggio di presupporre per la
cultura egizia di questo tempo un primato che essa non ebbe almeno in modo
assoluto, e che le è attribuito in specie perché, grazie alla maggiore
abbondanza delle fonti, essa è meglio ricostruibile.»¹²

La datazione dell'ellenismo

L'età ellenistica si fa convenzionalmente iniziare con il 323 a.C., anno
della morte di Alessandro Magno e terminare con la morte dell'ultima
sovrana ellenistica, Cleopatra d'Egitto e con la conquista romana del Regno
tolemaico d'Egitto (battaglia di Azio del 31 a.C.) che porta l'Oriente
nell'orbita romana occidentale.

Se il periodo ellenistico viene però considerato come un fenomeno di
internazionalizzazione della cultura greca, la precedente datazione può
essere ampliata segnandone il termine con l'anno 529 d.C. quando
l'imperatore Giustiniano nella sua campagna di persecuzione dei pagani
ordinò la chiusura dell'Accademia Platonica.

Se si considera la cultura greca infatti non come semplice erudizione ma
come paideia, educazione formativa dell'individuo, allora anche l'ultima
fase della cultura romana è ellenistica, così come lo stesso Cristianesimo,
che nei suoi rappresentanti più notevoli da Pseudo-Dionigi l'Areopagita a
Clemente Alessandrino, da Origene a Sant'Agostino contiene elementi della
cultura ellenistica.¹³ Si può dunque distinguere un Ellenismo greco (323 –
31 a.C.) ed uno romano (31 a.C. – 500 d.C. ca.).¹⁴

Storia, origine e caratteristiche

L'evento cruciale dell'avvento della nuova cultura ellenistica fu la crisi
della polis, che non fu affatto improvvisa. L'esasperazione dei cittadini
nei confronti delle interminabili guerre tra le città portò alla
convinzione che la pace e l'unità potessero essere raggiunte solo
attraverso l'intervento di un principe straniero. Così Filippo II di
Macedonia, la cui casa reale si era ellenizzata dai tempi delle guerre
persiane, riuscì ad entrare nelle discordie tra i greci e ad imporre la sua
talassocrazia.

Con le imprese di Alessandro, che seguì Filippo, cessarono tutte le libertà
delle polis greche. I successi del principe macedone furono visti però come
il coronamento di un sogno: la grande vittoria della Grecia unita contro il
popolo persiano. A rafforzare il sostegno verso Alessandro, fu l'ambizione
stessa del giovane condottiero, che intendeva varcare l'Ellesponto, per
conquistare il mondo e creare un regno universale, coeso dalla cultura
greca. La spedizione di Alessandro Magno (334-323 a.C.) può, per importanza
e conseguenze, essere considerata uno degli eventi epocali nella storia del
mondo antico. La portata di quella che è stata chiamata la rivoluzione
alessandrina fu talmente rilevante per le implicazioni politiche e per i
mutamenti culturali che ingenerò da determinare la fine dell'era classica e
l'inizio dell'era cosiddetta ellenistica.

Dopo la morte di Alessandro, ci fu un'accesa lotta fra i suoi successori, i
Diadochi ("successori" in greco). Nel 323 a.C. il generale Perdicca regge
l'Impero in nome del figlio di Alessandro; Antipatro ottiene il controllo
della Macedonia e della Grecia, mentre Antigono controlla la Frigia e la
Lidia, Tolomeo l'Egitto e Lisimaco la Tracia.

Ma dopo la morte di Antipatro (319 a.C.) e l'assassinio dei familiari di
Alessandro, cominciano le dispute; infatti Antigono condanna a morte Eumene
di Cardia e mira a diventare unico signore ma gli altri non vogliono
lasciare i loro domini, si arriva così alla Guerra dei Diadochi (315
a.C.-301 a.C.). La Battaglia di Ipso decreta la sconfitta di Antigono e la
creazione di quattro regni:, alla fine della quale, nel 281 a.C., il suo
enorme impero fu smembrato in tre grandi regni:

- la dinastia tolemaica in Egitto;
- la dinastia seleucide in Siria, Mesopotamia e Persia;
- la dinastia antigonide in Macedonia e Grecia.

Dopo la battaglia di Corupedio, si formeranno i Regni di Macedonia, di Asia
Anteriore e d'Egitto. Solamente nel 263 a.C. sorse il regno indipendente di
Pergamo sotto la dinastia degli Attalidi.

Questi nuovi stati esportarono la cultura e la lingua greca all'interno dei
loro confini, per mezzo di flussi coloniali greco-macedoni. Al tempo
stesso, tuttavia, i nuovi regni subirono influenze dalle culture indigene e
ne adottarono le usanze quando necessario o vantaggioso. La cultura
ellenistica rappresenta così una fusione dell'antichità greca con le
culture asiatiche e medio-orientali, rompendo così con gli atteggiamenti
precedenti nei confronti dei "barbari". Il mondo ellenistico fu infatti
caratterizzato da un'ulteriore ondata di colonizzazione greca (distinta da
quella arcaica, VIII-VI secolo a.C.), che portò alla fondazione di città
greche in Asia ed Africa. Queste nuove poleis erano composte da coloni
greci provenienti da diverse regioni della grecità, e non come prima da una
singola madrepatria.

Per lungo tempo l'ellenismo è stato considerato un periodo di transizione
tra la magnificenza della Grecia classica e l'ascesa della potenza romana.
Tuttavia, lo splendore di città come Alessandria, Antiochia e Pergamo,
l'importanza della cooperazione economica, la fusione delle culture e il
ruolo dominante della lingua greca e la sua diffusione, sono fattori che
modificarono profondamente l'antico Medio Oriente; questo patrimonio
culturale sarà poi assimilato nel mondo romano dal quale «vennero stimoli
culturali nuovi, improntati al realismo latino, i quali contribuirono in
modo rilevante a creare e a diffondere il fenomeno dell'eclettismo»¹⁵ anche
nel pensiero greco.

In questo periodo, durato circa un secolo, fino all'inizio della conquista
del mondo mediterraneo ed orientale da parte degli eserciti romani, la
civiltà ellenistica raggiunse il massimo sviluppo.

Società

L'età ellenistica è caratterizzata da alcuni importanti fattori che
trasformarono, anche in modo sostanziale, la cultura, l'economia, la
società e le istituzioni politiche greche.

Se si immagina l'importanza che aveva assunto la polis all'interno della
società e della storia greca, è facile anche immaginare quale profondo
sconvolgimento la crisi delle città apportò a tutta la cultura ellenica.
Tutto era stato definito in funzione della polis: l'economia, la struttura
sociale, la libertà, la cultura, la religione, i valori morali, persino il
rapporto fra gli individui con il mondo stesso. La polis cessa di essere un
universo piccolo ma compiuto e autosufficiente.

Politicamente la conseguenza più importante della rivoluzione alessandrina
fu il cambiamento da un dominio politico della città-stato a quello delle
grandi monarchie, fortemente accentrate intorno alla figura divinizzata del
sovrano. La trasformazione della compagine statale, in cui assumeva
notevole rilievo la burocrazia, cui era concretamente affidata
l'amministrazione dei regni ellenistici, fu accompagnata da una evoluzione
economica e sociale. L'intensificazione del commercio tra i vari stati e le
regioni orientali, la rifioritura dell'artigianato e l'incremento
demografico apportarono un benessere economico che favorì la crescita di
nuovi agglomerati urbani. Città come Alessandria, Antiochia di Siria,
Pergamo e Laodicea, diventarono non solo centri di produzione e di largo
consumo, veri e propri mercati finanziari, ma anche di diffusione di
cultura. L'urbanesimo fu infatti un fenomeno tipico dell'età ellenistica,
cui fece riscontro una progressiva accentuazione dei privilegi della città
rispetto alla campagna, dove si andavano affermando i latifondisti.

Cultura ellenistica

La cultura "ellenica", propria dell'etnia greca, venendo a contatto con le
tradizioni e le credenze delle varie popolazioni parlanti il greco derivato
dalla lingua attica semplificata conosciuta come koinè (κοινὴ διάλεκτος
"lingua comune"), vale a dire la lingua comune o panellenica, divenne
cultura "ellenistica".

Dato l'ampliamento del territorio geografico, la cultura intera subì una
diffusione generale e una fioritura dei centri di cultura, anche se il
prestigio straordinario di Atene non cessò in breve tempo. Continuò ad
essere il centro della vita filosofica: il Liceo retto da Teofrasto e
l'Accademia continuarono a svolgervi la propria attività; successivamente,
nel IV secolo vi fissarono le proprie sedi le due più importanti scuole
ellenistiche, quella epicurea e quella stoica.

Nacquero così nuovi centri di cultura quali Rodi, Pergamo e soprattutto
Alessandria, con la fondazione della Biblioteca e del Museo, da parte dei
Tolomei.

Le trasformazioni socio-politiche dell'età post-alessandrina ebbero
notevoli ripercussioni sulla vita culturale ellenistica. Al declino della
"polis" non fece da contraltare la nascita di organismi politici capaci di
creare nuovi ideali: la trasformazione dei cittadini in sudditi, la
coesistenza di genti diverse e l'impossibilità alla partecipazione attiva
al governo dello stato furono i fattori determinati di importanti mutamenti
nella coscienza individuale e, di riflesso, nella vita culturale. Si
diffuse infatti da un lato una tendenza sempre maggiore alla scoperta
dell'individuo ed alla separazione tra etica e politica; dall'altro si
attenuò la diffidenza nei confronti della diversità etnica e culturale, che
favorì la diffusione dell'ideale cosmopolitico, dissolvendo l'antica
equazione tra uomo e cittadino.

Filosofia

Nel clima di generale insicurezza e di una "fuga nel privato" che
caratterizza questa età di sconvolgimenti politici, sociali e culturali,
alla filosofia si chiedono sostanzialmente due cose: da un lato una visione
unitaria e complessiva del mondo, dall'altro lato una specie di
"supplemento d'animo", ossia una parola di saggezza e di serenità capace di
guidare la vita quotidiana degli individui. Infatti conseguenza del
ripiegamento verso il "privato" fu l'attenzione rivolta dagli intellettuali
all'etica ed all'analisi interiore piuttosto che ad una indagine filosofica
astratta. I vari sistemi filosofici del periodo considerato, pur con le
loro intrinseche differenze, ebbero come fulcro delle loro speculazioni i
problemi dell'uomo che ricerca e riscopre se stesso come individuo,
piuttosto che la riflessione politica sulla società.

Dagli insegnamenti dei filosofi, come Pirrone di Elide, Zenone di Cizio ed
Epicuro, nacquero le maggiori dottrine filosofiche cosiddette ellenistiche,
quali lo scetticismo, lo stoicismo, l'epicureismo e il cinismo di
Antistene, propagandato dalla bizzarra figura di Diogene, lo scontroso
interlocutore di Alessandro Magno.¹⁶

Queste scuole filosofiche ebbero tutte al centro del proprio interesse la
eudaimonia (dal greco εὐδαιμονία trad. felicità) ossia di ricerca di
un'esistenza positiva da parte dell'uomo.¹⁷ L'ellenismo è un momento
storico in cui l'uomo "esce" dalla ristrettezza culturale radicata nei
propri confini territoriali e nelle tradizioni incontrando un mondo di
cultura e diversità nel quale la felicità non comprende solamente la
soddisfazione personale dell'individuo bensì una collocazione nel mondo
come cittadino del mondo, cosmopolita. Questo nuovo rapporto con il mondo
non fa però perdere di vista la dimensione individuale dell'uomo che mira
ad una esistenza felice che ora dipende da tutte quelle condizioni sociali,
culturali, relazionali che permettono all'uomo di realizzarsi in questa
nuova età contrassegnata da una rottura totale con gli schemi della Grecia
classica.

La religiosità pagana, ormai confusa con molteplici culti provenienti
dall'oriente, non fornisce più all'uomo le risposte che egli cerca. Questi
interrogativi trovano ora risposta nella filosofia che assume carattere
individualista e pragmatico. Il modello da seguire non è più il guerriero,
l'eroe aristocratico ma il filosofo un punto di riferimento contro le
sofferenze che rivela come la felicità non sia un traguardo raggiungibile
con il piacere dei sensi, la ricchezza, il potere ed il successo, ma con
l'autarchia e l'apatia, le sole condizioni essenziali della saggezza e
quindi della felicità interiore.

Letteratura

Nell'età ellenistica vi fu una vasta e raffinata produzione letteraria.
Esempi del nuovo gusto ellenistico possono essere trovati nelle opere di
Callimaco, Teocrito e Apollonio Rodio. In questo periodo alla decadenza
dell'oratoria e della commedia di argomento politico fece raffronto
l'affermazione della retorica e della commedia di costume. Un grande
sviluppo conobbe la poesia d'occasione, con una spiccata preferenza a
componimenti brevi ed eleganti, quali inni, epigrammi ed elegie, nei quali
primeggiavano temi quotidiani e dimensioni pastorali e rustiche, come negli
Idilli di Teocrito. Nacque infine il romanzo greco, ricco di avventure,
elementi fantastici e storie d'amore. Le imprese di Alessandro offrirono
molti spunti per una vasta letteratura storiografica, spesso al limite del
romanzesco o addirittura del falso storico; sempre nel campo della
storiografia si afferma comunque anche una tendenza che aspira a restituire
alla medesima il carattere di massima verità possibile, richiamandosi,
anche implicitamente, a Tucidide, e che vede Polibio come suo massimo
rappresentante.

Stimolata dalla nascita di poli culturali, principalmente Alessandria e
Pergamo, dalle scuole di grammatica che fornivano studiosi e strumenti di
lavoro, dalla nascita della filologia la letteratura ellenistica poté
essere esportata ed assimilata da altre culture, soprattutto quella romana,
la cui poesia deve quasi più alla scuola ellenistica, che non a quella
della Grecia classica: Properzio volle presentarsi come il "Callimaco
romano", e Catullo si dichiarava onorato di avere tradotto in latino la
callimachea Chioma di Berenice¹⁸ , così anche gli stessi Virgilio e Orazio
non possono prescindere se non in minima parte dalla lezione letteraria
ellenistica, come Teocrito e Apollonio Rodio per il primo e il labor limae
per il secondo, senza dimenticare la profonda conoscenza che ha Petronio
del romanzo ellenistico che parodia nel Satyricon.

Filologia

Come detto è con l'ellenismo che si vede la nascita della filologia. Essa è
una diretta conseguenza del rapido scemare della cultura orale, e della
sempre più imponente funzione del libro. È solo con la nascita delle grandi
biblioteche alessandrine che ebbe inizio la ricerca dei testi originali, o
per lo meno dei testi nell'ultima versione che l'autore volle (edizione
critica). Nell'antichità l'unico luogo dove fosse possibile trovare due
edizioni diverse dello stesso testo è appunto la biblioteca, e per
cominciare uno studio comparativo sistematico dei testi è necessario avere
parecchie edizioni diverse di parecchie opere. I custodi delle biblioteche
alessandrine si trovarono davanti testi di opere uguali che differivano per
alcuni brani. Questo spinse la cultura a chiedersi quale fosse l'opera
originale, cosa cioè avesse scritto o voluto in realtà l'autore.

La produzione sempre maggiore in forma scritta conduce ad una inevitabile
disgiunzione spaziale tra autore e lettore, per la quale sparisce quel
rapporto empatico continuo con il pubblico che invece caratterizzava
l'esposizione di aedi, rapsodi e sostanzialmente il poeta arcaico e
classico. In questo ambiente culturale nasce quindi anche la figura del
poeta filologo (primo fra tutti il già citato Callimaco), che grazie ad uno
studio scientifico ed accurato degli autori, ne conosce in profondità stile
e tecniche, oltre che conoscere con estrema precisione forma e contenuti
dei generi letterari. Paradossalmente come poeta invece questa figura
solitamente si dà ad uno sperimentalismo estremo, trasgredendo o
stravolgendo quelle regole che conosce a menadito. In seguito a questa
abitudine dei poeti alessandrini vi è una conseguente trasformazione dei
generi tradizionali: si applica la polyeideia (in greco πολυὲιδεια, la
commistione di generi), essendo la poesia ormai svincolata dall'occasione,
e la poikilia (in greco ποικῖλία, la contaminazione di generi, in latino
contaminatio).

Assieme alla trasformazione di genere, è evidente una parallela di
pubblico: il target della poesia non è più vasto e espanso come prima,
bensì ristretto ed elitario. Ciò è confermato dalla sempre maggiore
raffinatezza dello stile, che non avrebbe permesso ai lettori meno esperti
la comprensione del testo. Tipica dei poeti ellenistici (e di quelli
posteriori che seguiranno tale scuola di pensiero) è l'erudizione e
l'ostentazione di questa. Erudizione che non spazia solo nella letteratura,
ma comprende anche ambiti scientifico-sociologici e mitologici.
L'esposizione di doctrinas (per dirla alla latina) è lo strumento di questi
poeti per ridurre il pubblico a lettori colti e contemporaneamente per
dimostrare la propria capacità di fare letteratura alta, anzi altissima,
con temi che non sembrerebbero per nulla adatti.

Arte

La costruzione dell'impero di Alessandro fu un avvenimento ricco di
significato anche per l'arte greca che, trapiantandosi nelle terre
orientali e derivandone alcune caratteristiche figurative, subì delle
mutazioni nelle tendenze formali. La committenza delle opere d'arte passò
dalle città elleniche ai grandi centri culturali orientali e alle corti dei
sovrani, spinti dal desiderio di abbellire le loro capitali, come Pella,
Antiochia di Siria, Alessandria e Pergamo. Convenzionalmente si tende a
distinguere l'arte ellenistica in tre distinti periodi: primo (323-240
a.C.), medio (240-150 a.C.) e tardo (150 a.C.-31 a.C.) ellenismo. Si
sarebbe quindi passati dalle esperienze tardo-classiche del primo
ellenismo, ad uno stile con caratteristiche quali il movimento, la
grandiosità e la ricerca dell'effetto scenografico del medio ellenismo,
fino ad un'arte con tendenze classicistiche del tardo ellenismo.

Architettura

L'architettura ellenistica si differenzia dalla precedente classica per uno
spiccato carattere eclettico, che si manifesta sin dall'inizio per la
tendenza alla sovrapposizione degli ordini dorico, ionico e corinzio, che
ben si adattava al nuovo gusto decorativo attento agli effetti
scenografici. Conformemente alle maggiori esigenze delle corti dinastiche,
nascono nuove tipologie di edifici, come ginnasi e palestre, e si
sperimentano innovazioni stilistiche nei portici, nei peristili e nelle vie
colonnate delle città di Delo, Atene, Eleusi, Mileto, Rodi e Pergamo. Anche
l'architettura religiosa pur rimanendo fedele ai canoni classici risente
delle nuove tendenze e vengono sperimentate soluzioni alternative alla
staticità dell'impianto templare, come la pianta circolare (tholos) e
l'esedra semicircolare. La stessa urbanistica delle nuove fondazioni
orientali presenta novità importanti riguardanti l'impianto regolare di
alcune città, come Priene e Dura-Europos. Nasce infine il nuovo tipo
architettonico dell'altare monumentale, con il bellissimo esemplare
dell'Altare di Zeus a Pergamo.

Scultura

Durante il periodo ellenistico la scultura diventa molto più naturalistica,
abbandonando in un certo modo gli ideali di bellezza e perfezione fisica
caratteristici del periodo classico. La gente comune, uomini, donne,
bambini, animali e scene domestiche, accanto a soggetti esotici (quali
africani, pigmei, esseri fantastici), divengono soggetti comuni nella
produzione scultorea, commissionata da famiglie abbienti per l'ornamento di
ville e giardini. Alla scultura decorativa tipica delle scuole rodia e
alessandrina, fa riscontro quella più classicista delle opere destinate ai
templi ed ai luoghi pubblici. Grande originalità manifesto la scuola di
Pergamo, fautrice di un'arte teatrale e dinamica.

Ma anche in questo caso ad una certa standardizzazione della produzione
scultorea verso formule di pura imitazione delle opere di Skopas, Lisippo e
Prassitele, si evidenzia una ricerca per l'effetto drammatico e plastico
inusuale per i canoni estetici dell'arte greca.

Alcune delle più conosciute sculture ellenistiche come la Nike di
Samotracia, la Venere di Milo di Alessandro di Antiochia, il Galata morente
ed il Gruppo del Laocoonte raffigurano temi classici, ma il loro
trattamento è molto più sensuale, emotivo e ricco di pathos, lontano dalla
bellezza austera tipica di soggetti analoghi della scultura del periodo
classico.

Scienza

È probabilmente alla scienza che spettò il privilegio, nell'ambito della
cultura ellenistica, di raggiungere le più alte vette toccate nel mondo
antico. Anche la scienza ellenistica subì una scissione repentina dal
progetto politico e dai problemi sociali: nacque la figura dello scienziato
di professione, dedito allo studio e alla ricerca.

Il primato di questa temperie culturale spettò ad Alessandria, dove la
Biblioteca ed il Museo attrassero tutti gli intellettuali greci dell'epoca,
diventando un polo culturale di prima grandezza nel panorama del mondo
allora conosciuto. La grande differenza che separa la scienza ellenistica
da quella precedente sta nella nascita del metodo scientifico che permise
di raggiungere un livello tecnologico pari a quello presente in Europa nel
XVII secolo.¹⁹ Emblematico è il caso del ritrovamento della macchina di
Anticitera, considerato per molto tempo un manufatto "fuori dal tempo".

Matematica e meccanica

Nella matematica e nella geometria il primo posto spetta ad Euclide che con
i suoi Elementi sistemò in maniera rigorosa e sistematica il pensiero
matematico greco, fornendo un impianto scientifico durato nei secoli.
Ricordiamo Archita di Taranto per l'invenzione della vite e la scoperta del
medio proporzionale nelle proporzioni. Aristosseno per la prima
formulazione matematica delle teorie musicali. Ctesibio per la pneumatica e
la pompa ad immersione ancora usata fino agli inizi del '900. Altro nome
illustre fu Apollonio di Perga, di cui ci sono pervenute le Sezioni coniche
nelle quali, fra l'altro, creò i termini parabola e iperbole. Matematico,
oltre che ingegnere ed inventore, fu anche Archimede, il più geniale degli
autori di prima grandezza nella storia della scienza. Fra i matematici e
ingegneri dell'età ellenistica va anche ricordato Erone di Alessandria il
costruttore della prima turbina della storia detta Eolipila.

Geografia

Eratostene utilizzò le sue conoscenze di matematica non solo per disegnare
la prima carta del mondo con il criterio dei meridiani e dei paralleli, ma
riuscì a calcolare le dimensioni della Terra con un'approssimazione di
poche decine di chilometri inferiore al calcolo moderno.

Astronomia

Ad Aristarco di Samo nella prima metà del III secolo a.C. si deve la prima
teoria eliocentrica dell'antichità. Come riferito da Archimede, egli
suppose

La prima stima della precessione terrestre fu fatta da Ipparco nell'anno
130 a.C., confrontando le sue osservazioni con quelle babilonesi e caldee
dei secoli precedenti. Sempre all'astronomo di Nicea si deve la prima mappa
stellare conosciuta.²⁰

Medicina

Nella prima metà del III secolo a.C. le ricerche di Erofilo di Calcedone ed
Erasistrato di Iulide nell'anatomia e nella fisiologia portarono a scoperte
fondamentali in campo medico, anche grazie agli studi su cadaveri
dissezionati.

Credenze religiose

Anche la cultura tradizionale greca mutò caratteristiche per le forti
influenze mediorientali, in special modo Persiane. Venendo a contatto con
tradizioni e credenze diverse, la religione greca classica assimilò alcune
divinità venerate nell'area mediorientale, avviando un importante processo
sincretistico. Divinità come Serapide, Cibele e Iside cominciarono a
infiltrarsi nel pantheon greco, contemporaneamente alla crescita del culto
di Dioniso, popolare in Macedonia (Alessandro Magno ne era devoto ed
emulo), Creta e Asia Minore, Tracia e Tessaglia, ma anche ad Atene. La
spiritualità del periodo ellenistico troverà espressione nella crescita di
popolarità della religiosità misterica, come nel caso dei misteri eleusini
e orfici, e più tardi di quelli di Mithra.

Al declino delle monarchie ellenistiche nel II e I secolo a.C. fece
riscontro l'espansione di Roma verso la Grecia e l'area del Mediterraneo
orientale. In tal modo la cultura ellenistica, che costituì una componente
fondamentale della civiltà romana e della successiva civiltà bizantina,
continuò a permeare per secoli l'Occidente.

Note

[1] Ernesto D'Orsi, Il corpo astrale dell'arte, Armando Editore, 2009 p.27
[2] Scoli ad Ar. Av. 374.
[3] Pausania, III, 15,7
[4] Erodoto VIII, 121
[5] La "triemolia" era una nave da guerra particolare dalle dimensioni a
  metà tra una goletta e una trireme. Questo vascello si racconta che fu
  costruito dai Rodiesi nel 300 a.C. per contrastare la pirateria. La
  caratteristica di questa nave era la velocità assicurata dalle vele che
  dopo lo speronamento si chiudevano mediante un meccanismo speciale.
[6] Sull'origine del termine: Ellenismo, voce della Enciclopedia Italiana.
[7] "È stato J. G. Droysen ad introdurre il termine "Ellenismo" per
  indicare la civiltà di lingua greca dopo Alessandro". Arnaldo Momigliano,
  "J. G. Droysen between Greeks and Jews", History and Theory, Vol. 9, No.
  2 (1970), pp. 139-153.
[8] Giorgio Gullini, L'Ellenismo, Editoriale Jaca Book, 1998, p.9
[9] «Il periodo della storia greca dalla morte di Alessandro Magno (323
  a.C.) alla battaglia di Azio...» (In Enciclopedia Treccani alla voce
  corrispondente)
[10] Johann Gustav Droysen, Geschichte des Hellenismus, Hamburg: Perthes,
  Vol. I 1836, Vol. II 1843.
[11] Luciano Canfora, Ellenismo, Roma-Bari, Laterza, 1995. ISBN
  88-420-4760-0
[12] Giorgio Pasquali, Enciclopedia Italiana Treccani (1932) alla voce
  corrispondente
[13] Paduano Guido, L'ellenismo. Da Alessandro Magno a Giustiniano.
  Antologia della letteratura greca, Zanichelli, 1992. ISBN 88-08-15360-6
[14] Alessandria e il mondo ellenistico-romano, Studi in onore di Achille
  Adriani, a cura di Bonacasa Nicola e Di Vita Antonino, Editore L'Erma di
  Bretschneider 1992
[15] G. Reale, Il pensiero antico, ed. Vita e Pensiero, 2001, p.254
[16] G. Giannantoni, Socraticorum reliquiae, Vol. 3, 1985, [vb 31-49]
[17] Julia Annas, La morale della felicità in Aristotele e nei filosofi
  dell'età ellenistica, Vita e Pensiero, 1998, passim
[18] Giovanni Pozzoli, Dizionario storico-mitologico di tutti i popoli del
  mondo, Tip. Vignozzi, 1829 p.43
[19] Lucio Russo, La rivoluzione dimenticata, VII edizione, Milano,
  Feltrinelli, 2013, p. 1, ISBN 9788807883231.
[20] Long Lost Star Catalog Found in Plain Sight | Space.com

Bibliografia

- Ranuccio Bianchi Bandinelli, La società ellenistica: Economia, diritto,
  religione, in Storia e civiltà dei greci, v. 7-8, Milano, Bompiani, 1977.
- Elias Bickerman, The Jews in the Greek Age, Harvard, Harvard University
  Press, 1988 (Trad. ital. Gli Ebrei in età greca, Bologna, Il Mulino,
  1991).
- Luciano Canfora, Ellenismo, Roma-Bari: Laterza, 1995.
- Rosa Maria Cimino (a cura di), Ancient Rome and India: Commercial and
  Cultural Contacts between the Roman World and India, Munshiram Manoharlal
  Publishers, 1994.
- Pierre Hadot e Ilsetraut Hadot, Apprendre à philosopher dans l'antiquité:
  l'enseignement du Manuel d'Epictète et son commentaire néoplatonicien,
  Parigi, LGF, 2004 ISBN 2-253-10935-5.
- Arnaldo Momigliano, Saggezza straniera. L'ellenismo e le altre culture,
  Torino: Einaudi, 1980.
- Lucio Russo, La rivoluzione dimenticata, VII edizione, Milano,
  Feltrinelli, 2013, ISBN 9788807883231.
- William Tarn, La civiltà ellenistica, Firenze, La Nuova Italia, 1999.
- Biagio Virgilio, Lancia, diadema e porpora. Il re e la regalità
  ellenistica, Pisa, Giardini, 2003.
- Frank W. Walbank, Il mondo ellenistico, Bologna, Il Mulino, 1983.

Voci correlate

- Alessandria d'Egitto
- Alessandrinismo
- Biblioteca di Alessandria
- Pergamo
- Egitto tolemaico
- Guerra del Peloponneso
- Impero romano
- Buddhismo greco
- Regno indo-greco
- Neoellenismo

Altri progetti

- Wikizionario contiene il lemma di dizionario «ellenismo»
- Wikimedia Commons contiene immagini o altri file su ellenismo

Collegamenti esterni

- Ellenismo, in Thesaurus del Nuovo soggettario, BNCF, marzo 2013.

Console (storia romana)

Nell'antica Roma i consoli (latino: consules, "coloro che decidono
insieme") erano i due magistrati che, eletti ogni anno¹ , esercitavano
collegialmente il supremo potere civile e militare ed erano quindi dotati
di potestas ed imperium. La magistratura del consolato era la più
importante tra le magistrature maggiori della Repubblica romana
(immediatamente al di sotto della dittatura, che era però magistratura solo
straordinaria). Questa la definizione che ne dà Polibio:

Il termine derivava, secondo lo stesso Livio, dal dio Conso, una divinità
che "dispensava consigli", come dovevano fare i due massimi magistrati
della Repubblica romana.²

L'importanza di tale carica era tale che i nomi dei consoli eletti in un
certo anno venivano utilizzati, tramite eponima, per individuare quell'anno
nel calendario romano.³ I nomi venivano riportati in un apposito elenco, i
fasti consulares, da parte dei pontefici.

Tale magistratura parrebbe non essere solo romana; infatti Tucidide,
parlando dei Caoni ne La guerra del Peloponneso, libro II, par 80,
riferisce che si tratta di un «... popolo non sottoposto a potestà regia,
su cui governavano, con carica annuale, Fozio e Nicaone, membri della
famiglia dominante».

In età imperiale, la carica consolare sopravvisse, ma divenne di nomina
imperiale e, dopo la fondazione di Costantinopoli, un console venne
regolarmente eletto per l'Occidente e uno per l'Impero Romano d'Oriente,
perpetuandosi tale pratica a Roma anche dopo la caduta dell'Occidente, sino
al 566, e a Costantinopoli sino al VII secolo.

Consolato in età repubblicana

Fu istituita secondo la tradizione alla cacciata del regime monarchico dei
Tarquini da Roma nel 509 a.C.⁴ ed alla fondazione della Repubblica, anche
se la storia remota è in parte leggendaria⁵ e la successione di consoli non
è continua nel V secolo a.C.. I primi consoli a occupare tale carica
mantennero tutte le attribuzioni e le insegne dei re, salvo che non ebbero
contemporaneamente i fasces, per non dare l'impressione di un terrore
raddoppiato.¹

Condizioni di eleggibilità

Il consolato fu il normale punto d'arrivo del cursus honorum, la sequenza
di incarichi perseguiti dai Romani ambiziosi.

Durante la repubblica, l'età minima per l'elezione a console era di 40 anni
per i patrizi e di 42 per i plebei. I consoli venivano eletti dal popolo
riunito nei comizi centuriati.

Durante i periodi di guerra, il criterio primario di scelta del console era
l'abilità militare e la reputazione, ma in tutti i casi la selezione era
connotata politicamente. Inizialmente solo i patrizi potevano divenire
consoli. Con le cosiddette Leges Liciniae Sextiae (367 a.C.), i plebei
ottennero il diritto a eleggerne uno; il primo console plebeo fu Lucio
Sestio, nel 366 a.C.⁶

Competenze e poteri

I due consoli della Repubblica erano i più alti in grado tra i magistrati
ordinari.⁷ Le competenze consolari investivano tutto l'agire pubblico, in
pace come in guerra, compreso il fatto di introdurre le ambascerie di re e
principi stranieri davanti al Senato.⁸ Nei fatti, tutti i poteri non
appannaggio del Senato o di altri magistrati erano in capo ai due consoli.
Dopo la loro elezione, ottenevano l'imperium dall'assemblea.

Potevano proporre al Senato gli affari urgenti per la discussione e
facevano eseguire i Senatus consulta.⁹

Il console era a capo del governo romano e, poiché rappresentava la massima
autorità di governo, anche di tutta una serie di funzionari e magistrati
della pubblica amministrazione, a cui erano delegate varie funzioni. I
consoli convocavano e presiedevano le adunanze del Senato romano (ius
agendi cum patribus) e le assemblee cittadine (comizi centuriati) del
popolo (ius agendi cum populo), avendo la responsabilità ultima di far
rispettare le politiche e le leggi adottate da entrambe le istituzioni.¹⁰
Polibio infatti afferma che

Il console era anche il capo della diplomazia romana, potendo effettuare
affari con le popolazioni straniere e facilitando le interazioni tra gli
ambasciatori stranieri e il Senato. A fronte di un ordine da parte del
senato, i consoli divenivano responsabili di fare le leve e di scegliere
gli uomini più idonei, di imporre agli alleati le loro decisioni, di
nominare i tribuni militari, e di avere il comando "pressoché assoluto"
dell'esercito.¹⁰ ¹¹ I consoli, disponendo della suprema autorità in campo
militare,¹² dovevano essere dotati di risorse finanziarie adeguate da parte
del Senato per condurre e mantenere i loro eserciti,¹³ ed erano autorizzati
a spendere il pubblico denaro nella misura in cui credevano più opportuna.
Per questo motivo avevano al loro fianco un quaestor urbanus, che eseguiva
puntualmente i loro ordini.¹⁴ Mentre erano all'estero, il console aveva un
potere assoluto sui suoi soldati e sulle province romane,¹⁰ potendo punire
chiunque tra i soldati in servizio effettivo.¹⁵ Erano, quindi, incaricati
sia dei doveri religiosi sia di quelli militari; la lettura degli auspici
era un passo essenziale prima di condurre l'esercito in battaglia.

È previsto, infine, che i consoli, al momento di lasciare la loro carica,
rendano conto del loro operato al popolo, e non è cosa saggia per i consoli
trascurare il favore sia del popolo sia del senato.¹⁶

Ornamenti consolari

Gli ornamenti consolari sono gli attributi distintivi che
contraddistinguono un console in carica, o un ex-console, tra la folla
urbana. Manifestazione del suo imperium, essi sono il retaggio del periodo
regio ed etrusco iniziale.¹⁷

Segni esteriori della dignità consolare erano la toga praetexta, abito
bianco con orlo di porpora, in città, il paludamentum di porpora in guerra
e nel trionfo, la sella curule (sedia portatile di avorio), dodici
littori¹⁸ portanti fasces di verghe e, fuori del pomerio, fasces con
scuri.¹⁹

Titolarità, autonomia e collegialità

Ognuno dei due consoli era titolare del potere nella sua interezza e poteva
esercitarlo in via del tutto autonoma, salva la facoltà del collega di
porre il veto (intercessio). Per evitare possibili inconvenienti, si
escogitarono diversi sistemi, grazie ai quali - in forza di un accordo
politico tra i due - certi periodi o in determinati settori di attività un
solo console esercitava effettivamente il potere, senza che l'altro ponesse
il veto. Il più noto è quello dei turni, in base al quale i due consoli
dividevano l'anno in periodi - in genere mensili - in cui si alternavano
nel disbrigo degli affari civili (nell'esercizio del comando militare, nel
caso in cui entrambi i consoli fossero alla guida dell'esercito, i turni
erano giornalieri).²⁰ ²¹

Un altro sistema era quello che si basava sulla ripartizione delle
competenze tra i consoli eletti, in base al quale ciascuno dei due
esercitava in maniera esclusiva alcuni poteri. È comunque importante
sottolineare che la divisione di competenze o i turni di esercizio non
interessava alcune forme di esercizio del potere (come le proposte di
legge).

Poteri straordinari

In via eccezionale i consoli potevano ricevere dal senato i pieni poteri:
il provvedimento era chiamato senatus consultum de re publica defendenda,
successivamente Marco Tullio Cicerone, durante il suo consolato, a seguito
della rivolta di Lucio Sergio Catilina lo rinominò senatus consultum
ultimum, estremo provvedimento del senato, e la formula era:

A tale formula si ricorse poche volte:

- nella prima metà del II secolo a.C. per regolamentare i misteri bacchici
  a Roma,
- durante la scalata al potere di Gaio Gracco, nel 121 a.C.,
- in occasione della marcia su Roma di Lepido nel 77 a.C.,
- della congiura di Catilina nel 63,
- quando Gaio Giulio Cesare attraversò il Rubicone nel 49 a.C.

Durata e sostituti

Erano eletti ogni anno (dalle calende di gennaio di ogni anno a dicembre)
dai comizi centuriati⁷ ed erano eponimi, ossia l'anno di servizio era
conosciuto con i loro nomi.¹⁹ Ad esempio, il 59 a.C. per i Romani era
quello del "consolato di Cesare e Bibulo", poiché i due consoli erano Gaio
Giulio Cesare e Marco Calpurnio Bibulo (anche se il partito di Cesare
dominò la vita pubblica impedendo a Bibulo di esercitare il proprio mandato
tanto che l'anno fu ironicamente chiamato "il consolato di Giulio e
Cesare").²²

Se un console moriva durante il suo mandato (fatto non raro quando i
consoli erano in battaglia alla testa dell'esercito), si eleggeva un
sostituto, che era chiamato "console suffetto" ((consul suffectus in
latino), per completare la durata del mandato.²⁰

Una volta terminato il mandato, deteneva il titolo onorifico di "consulare"
in senato, ma doveva attendere dieci anni prima di poter essere rieletto
nuovamente al consolato.²³

Consolato in età imperiale

Quando con Augusto si esaurì il periodo repubblicano e si avviò il
Principato, il potere si concentrò nelle mani del princeps, ossia di
Augusto stesso; progressivamente, si ridusse il potere del Senato (anche se
non formalmente), e si posero le basi di quello che più tardi sarebbe
diventato il regime imperiale. Pertanto, con Augusto cambiò la natura del
consolato, che esaurì progressivamente la sua funzione politica e divenne a
poco a poco un titolo onorifico, prestigioso dunque, ma ormai privo di una
funzione politica. Durante il lungo regno di Augusto, molti consoli infatti
lasciarono l'incarico prima del termine, per permettere ad altri di reggere
il fascio littorio come consul suffectus. Quelli che erano in carica il 1º
gennaio, conosciuti come consules ordinarii avevano l'onore di associare il
proprio nome a quell'anno. Come risultato, circa la metà di coloro che
avevano il grado di pretore potevano raggiungere anche quello di console
ora non più a 40 anni, ma a 33. Talvolta, questi suffecti si ritiravano e
un altro suffectus veniva nominato. Questa pratica raggiunse il suo estremo
sotto Commodo, quando nel 190, venticinque persone furono nominate console.
Svetonio racconta che lo stesso Augusto,

Un altro cambiamento durante l'Impero fu che gli Imperatori spesso
nominavano loro stessi, dei protetti o dei parenti, senza guardare all'età
minima. Ad esempio, a Onorio venne conferito il titolo di console al
momento della nascita.

Reggere il consolato era apparentemente un tale onore che il secessionista
Impero delle Gallie, ebbe la sua coppia di consoli durante la sua esistenza
(260 - 274). La lista di consoli di questo stato è incompleta, ricostruita
dalle iscrizioni e dalle monete.

L'antica magistratura romana sopravvisse fino a tarda epoca, anche se come
semplice dignità priva di potere reale. Una delle riforme di Costantino I
fu quella di assegnare uno dei consoli alla città di Roma e l'altro alla
città di Costantinopoli. Quindi, quando l'Impero Romano venne diviso in
due, alla morte di Teodosio I, l'imperatore di ognuna delle due metà
acquisì il diritto di nominare uno dei consoli - anche se un imperatore
permise al suo collega di nominarli entrambi per vari motivi. Come
risultato, dopo la fine formale dell'Impero romano d'Occidente, molti anni
vennero denominati da un singolo console.

Sebbene avesse perduto di fatto ogni potere politico, il console ordinario
godeva di un grande prestigio e il consolato era ancora considerato come il
massimo onore che l'imperatore potesse concedere a un suddito. I due
consoli designati entravano in carica ancora alle calende di gennaio, con
una cerimonia solenne che comportava un corteo (processus consularis) e una
distribuzione di denaro alla folla (sparsio), proibita dall'imperatore
Marciano ma poi reintrodotta da Giustiniano nel 537.

Questa carica decadde durante il regno di Giustiniano: prima con il console
di Roma Decio Teodoro Paolino nominato nel 534 dalla regina Amalasunta alle
soglie della guerra gotica, e quindi con il console di Costantinopoli,
Anicio Fausto Albino Basilio, nel 541. In seguito il consolato venne
assunto dall'imperatore come parte della propria carica, e nessun altro
poteva assumerlo, tanto che, quando il generale bizantino Eraclio coniò
monete assumendo il titolo di console, in effetti si proclamò anche
imperatore, in opposizione all'imperatore allora in carica Foca.²⁴

Ci sono notizie di consoli onorari anche nel VII secolo. Il 24 settembre
656, il vescovo di Cesarea in Bitinia si recò in visita da Massimo di
Costantinopoli assieme ai due consoli Teodosio e Paolo.²⁵

Anni consolari

A partire dal 509 a.C., l'anno consolare iniziava dal 1º agosto.²⁶ Con
l'elezione di Gaio Flaminio Nepote nel 223 a.C., l'anno venne conteggiato a
partire dalle idi di marzo (15 marzo). A partire invece dal 153 a.C. esso
fu anticipato al 1º gennaio, in modo da coincidere con l'anno solare.²⁷

Nei primi tempi della Repubblica romana, gli anni non venivano conteggiati,
erano invece individuati col nome dei consoli che erano in carica. Per
esempio, quello che per noi è il 59 a.C., per i romani era l'anno in cui
erano consoli Gaio Giulio Cesare e Marco Calpurnio Bibulo.

Successivamente nella tarda repubblica si cominciò a contarli dalla
fondazione di Roma (anno ab urbe condita) che tradizionalmente veniva
fissata nel 753 a.C. Perciò in alcune iscrizioni il numero dell'anno è
seguito dall'acronimo AVC che indica appunto AB VRBE CONDITA

La datazione si basa sulla cronologia varroniana, che anche se incerta, è
utilizzata quasi universalmente. La lista dei consoli, e delle altre
massime magistrature romane, non sono sempre esattamente verificabili ed
universalmente accettate, variando dalle diverse fonti che li riportano.

- Consoli repubblicani romani
- Consoli alto imperiali romani
- Consoli tardo imperiali romani

Note

[1] Tito Livio, Ab Urbe condita libri, II, 1.
[2] Plutarco, Vita di Romolo, 14, 3.
[3] Livio, II, 4.
[4] Tito Livio, Ab Urbe condita libri, I, 60.
[5] Secondo Arangio Ruiz al rex subentrarono prima sia il dittatore sia il
  subordinato magister equitum, la cui importanza tuttavia crebbe
  lentamente sino a ottenere la piena par potestas all'incirca nel 367 a.C.
  La tradizione classica, riportata da Livio, afferma che il termine di
  consules sarebbe comparso solo nel 449 a.C., mentre in precedenza era
  usato quello di Praetor (praetor maximus secondo alcuni autori moderni)
[6] Tito Livio, Ab Urbe condita libri, VI, 35
[7] Byrd 1995, p. 20.
[8] Polibio, VI, 12.1-2.
[9] Polibio, VI, 12.3.
[10] Byrd 1995, p. 179.
[11] Polibio, VI, 12.6.
[12] Polibio, VI, 12.5.
[13] Lintott 1999, p. 21.
[14] Polibio, VI, 12.8.
[15] Polibio, VI, 12.7.
[16] Polibio, VI, 15.10-11.
[17] Heurgon 1993,  p. 208.
[18] Polibio, III, 87, 7.
[19] Giovanni Ramilli, Istituzioni Pubbliche dei Romani, ed. Antoniana,
  Padova, 1971, pp. 50-51; Georges-Calonghi, Dizionario Latino Italiano
[20] Byrd 1995, p. 21.
[21] Lintott 1999, p. 100
[22] Gaio Svetonio Tranquillo, De vita Caesarum, Cesare, XX
[23] Byrd 1995, p. 110.
[24] Kaegi, Walter Emil, Heraclius, Emperor of Byzantium, Cambridge
  University Press, 2003, ISBN 0-521-81459-6, p. 41.
[25] Chapman, John, "St. Maximus of Constantinople", Catholic
  Encyclopaedia.
[26] Livio, III, 6.
[27] Mario Scandola, Storia di Roma dalla sua fondazione di Tito Livio, ed.
  BUR del 1991, nota 63.1 p. 554.

Bibliografia

Fonti antiche
- (GRC) Appiano di Alessandria, Historia Romana (Ῥωμαϊκά), VII e VIII.
  Versione in inglese qui.
- Augusto, Res Gestae Divi Augusti. Vedi anche CIL III, p 0774.
- Aurelio Vittore, De Caesaribus.
- Aurelio Vittore, De viris illustribus Urbis Romae.
- Cassio Dione Cocceiano, Historia Romana, libri XLV-LVI. Versione in
  inglese
- Eutropio, Breviarium ab Urbe condita.
- Fasti triumphales. Testo in latino: AE 1930, 60. Versione in inglese qui
- Floro, Epitomae de Tito Livio, libro II. Versione in inglese qui
- (LA) Livio, Ab Urbe condita libri, XXI-XXX.
- Plinio il Vecchio, Naturalis historia.
- (GRC) Plutarco, Vite parallele.
- (GRC) Polibio, Storie (Ἰστορίαι), VI. Versioni in inglese disponibili qui
  e qui.
- Svetonio, De vita Caesarum, libri I-II-III.
- Tacito, Annales, libro I. Versione in inglese qui
- (LA) Valerio Massimo, Factorum et dictorum memorabilium libri IX.
- Velleio Patercolo, Historiae Romanae, libro I. . Versione in inglese qui
Storiografia moderna
- F.F. Abbott, A History and Description of Roman Political Institutions,
  Elibron Classics, 1901, ISBN 0-543-92749-0.
- F.Barham, Cicero, Marcus Tullius: The Political Works of Marcus Tullius
  Cicero: Comprising his Treatise on the Commonwealth; and his Treatise on
  the Laws, tradotto in inglese dall'originale, con introduzione e note in
  due volumi, London 1841, Edmund Spettigue, Vol. 1.
- R.Byrd, The Senate of the Roman Republic, in Senate Document 103-23, U.S.
  Government Printing Office, 1995.
- A.Cameron, The Later Roman Empire, Fontana Press 1993.
- M.Crawford, The Roman Republic, Fontana Press 1978.
- E.S.Gruen, The Last Generation of the Roman Republic, Univ. California
  Press 1974.
- Jacques Heurgon, Rome et la Méditerranée occidentale jusqu'aux guerres
  puniques, in Nouvelle Clio: l'histoire et ses problèmes, vol.7, Paris,
  Presses universitaires de France, 1993, ISBN 978-2-13-045701-5.
- W.Ihne, Researches Into the History of the Roman Constitution, William
  Pickering 1853.
- H.W.Johnston, Orations and Letters of Cicero: With Historical
  Introduction, An Outline of the Roman Constitution, Notes, Vocabulary and
  Index, Scott, Foresman and Company, 1891.
- M.Le Glay, J.L.Voisin, Y.Le Bohec, Storia romana, Bologna 2002, ISBN
  978-88-15-08779-9.
- A.Lintott, The Constitution of the Roman Republic, Oxford University
  Press, 1999, ISBN 0-19-926108-3.
- F.Millar, The Emperor in the Roman World, Duckworth 1977 (ristampa 1992).
- T.Mommsen, Roman Constitutional Law, 1871-1888.
- L.R.Taylor, Roman Voting Assemblies: From the Hannibalic War to the
  Dictatorship of Caesar, The University of Michigan Press 1966, ISBN
  0-472-08125-X.
- A.Tighe, The Development of the Roman Constitution, D. Apple & Co. 1886.
- K.Von Fritz, The Theory of the Mixed Constitution in Antiquity, Columbia
  University Press, New York 1975.

Voci correlate

- Interrex (storia romana)
- Consul designatus

Altri progetti

- Wikiversità contiene una lezione sui consoli romani
- Wikimedia Commons contiene immagini o altri file sui consoli romani

Collegamenti esterni

- Console, in Thesaurus del Nuovo soggettario, BNCF, marzo 2013.

Dittatore romano

Il dittatore (lat.: dictator) era una figura caratteristica dell'assetto
della costituzione della Repubblica romana.

Si ritiene comunemente che la dittatura fosse una magistratura
straordinaria. Ma tale convincimento si fonda sulla distinzione fra
magistrature ordinarie e magistrature straordinarie che è estranea alle
fonti, e che riposa esclusivamente sull'autorità di Theodor Mommsen.

Si dovrebbe anzi dubitare che la dittatura possa qualificarsi semplicemente
come una magistratura, perché difetterebbe comunque di due delle
caratteristiche essenziali delle magistrature dell'età repubblicana, e cioè
della collegialità e della elettività.

Il dittatore, infatti, non aveva alcun collega, e nominava come proprio
subalterno il magister equitum (comandante della cavalleria).¹ Inoltre, il
dittatore non veniva eletto dalle assemblee popolari, come tutti gli altri
magistrati, ma veniva dictus, cioè nominato, da uno dei consoli, di
concerto con l'altro console e con il senato, seguendo un rituale che
prevedeva la nomina di notte, in silenzio, rivolto verso oriente, e in
territorio romano² .

Cicerone e Varrone, anzi, ricollegano l'etimologia del termine a questa
particolare procedura di nomina.³ ⁴ È probabile che il dittatore fosse
l'antico comandante della fanteria, il magister populi, e questo
spiegherebbe l'antico divieto per lui di montare a cavallo.

Poteri del dittatore

Alla dittatura si faceva ricorso solamente in casi straordinari (quali
particolari pericoli da nemici esterni, rivolte, un impedimento grave ad
operare del console che lo nominava), e il dittatore durava in carica fino
a quando non avesse svolto i compiti per i quali era stato nominato, e
comunque non più di sei mesi⁵ ; inoltre il dittatore usciva dalla propria
carica una volta scaduto l'anno di carica del console che lo aveva
nominato⁶ .

Il dittatore era dotato di summum imperium, e cumulava in sé il potere dei
due consoli; per questa ragione era accompagnato da ventiquattro littori.⁷
Inoltre non era soggetto al limite della provocatio ad populum ⁸ , e per
questo i suoi littori giravano anche all'interno del pomerium con le scuri
inserite nei fasci. Tutti gli altri magistrati erano a lui subordinati.

Funzioni del dittatore

Alla dittatura i Romani facevano ricorso in situazioni di emergenza, come
per sedare una rivolta (dictator seditionis sedandae causa) o per
affrontare pericoli esterni e governare lo Stato in situazioni di
difficoltà (dictator rei gerendae causa).

Altri tipi di dittatori erano nominati occasionalmente per motivi
contingenti, come, per esempio:

- comitiorum habendorum causa (per convocare i comitia per le elezioni)
- clavi figendi causa (per piantare il clavus annalis, il chiodo annuale,
  nella parete del tempio di Giove, utile ai fini del computo calendariale
  degli anni)
- feriarum constituendarum causa (per determinare le festività)
- ludorum faciendorum causa (per officiare i giochi pubblici)
- quaestionibus exercendis (per tenere determinati processi)
- legendo senatui (per nominare nuovi senatori ai posti che si erano resi
  vacanti nel Senato)

I più noti dictatores rei gerundae causa furono Cincinnato e Fabio Massimo
(durante la Seconda guerra punica). Dopo di allora questa forma di
dittatura cadde in disuso. Durante le lotte tra Gaio Mario e Lucio Cornelio
Silla, questi marciò su Roma e si fece eleggere dai comizi, su proposta
dell'interrex Valerio, dictator rei publicae constituendae causa et legibus
scribundis. Questa nuova dittatura non corrispondeva a quella tradizionale,
perché non aveva alcun limite temporale e non era basata su una dictio.
Silla tenne questa carica per anni prima di abdicare volontariamente e
ritirarsi dalla vita pubblica.

Successivamente Giulio Cesare ripristinò la dittatura rei gerendae causa,
quindi la modificò con la durata di un anno completo. Fu nominato dictator
rei gerendae causa per un anno completo nel 49 a.C. e poi fu
successivamente designato per nove volte consecutive a questa carica
annuale, diventando di fatto dittatore per dieci anni. Nel 44 a.C. il
Senato votò per nominarlo dictator perpetuo (dittatore in perpetuo).

Dopo l'assassinio di Cesare alle Idi di marzo, il suo collega consolare
Marco Antonio fece approvare una lex Antonia che abolì la dittatura e la
espulse dalla costituzione repubblicana. La carica fu successivamente
offerta ad Augusto, che prudentemente rifiutò ed optò invece per la potestà
tribunizia e per l'imperium consolare senza detenere nessun'altra carica
che quella di pontifex maximus e di princeps senatus, una disposizione
politica che lo lasciò con le funzioni di dittatore senza doverne tenere il
discutibile titolo.

Lista dei dittatori romani (incompleta)

Note

[1] Polibio, III, 87, 9.
[2] Liv. 8.23.13: oriens, nocte, silentio
[3] Cic. de re publ. 1.40.63: dictator quidem ab eo appellatur, quia
  dicitur
[4] Varr. de lingua Lat. 5.82: dictator, quod a consule dicebatur
[5] Liv. 3.29.7; 9.34.12; 23.23.1; D. 1.2.2.18 Pomp. l.s. ench.
[6] Liv. 30.39.5
[7] Polibio, III, 87, 7-8.
[8] Liv. 2.29.11; 3.20.8
[9] Crawford 480/10; Alföldi Type VIII, 24-6 (A12/R3); CRI 107a; Sydenham
  1073; Kestner -; BMCRR Rome 4169-71; RSC 38.
[10] Questa dittatura è dell'anno 501 a.C. secondo Tito Livio, dell'anno
  498 a.C. secondo Dionigi di Alicarnasso.
[11] Tito Livio, "Ab Urbe Condita", IV, 2, 17.
[12] Tito Livio, Ab Urbe condita, IV, 2, 23.
[13] Livio, XXIII, 14.
[14] Livio, XXIII, 24.3.

Voci correlate

- Dittatore
- Decemviri
- Dittatura costituzionale
- Repubblica romana
- Istituzioni politiche di Roma
- Presidenti a vita

Altri progetti

- Wikiversità contiene una lezione sul dittatore romano
- Wikimedia Commons contiene immagini o altri file sul dittatore romano

Pretore (storia romana)

Il pretore, in latino praetor, era un magistrato romano dotato di imperium
e iurisdictio. L'attività del Praetor si concretizzava nella concessione
dell'actio, cioè lo strumento con cui si permetteva ad un cittadino romano
che chiedeva tutela, nel caso in cui non ci fosse una lex che prevedesse la
tutela, di agire in giudizio, e portare quindi la situazione dinanzi al
magistrato.

"Pretori", secondo Cicerone, erano detti i consoli in età arcaica. Tale
titolo li avrebbe designati come capi dell'esercito¹ ; egli riteneva che il
termine contenesse le stesse componenti elementari del verbo prae-ire
(andare avanti a tutti, precedere, guidare) ² . In effetti il periodo e
l'incarico di comando dei consoli poteva essere detto pretorio e già in un
frammento di una legge delle XII tavole riportato da Aulo Gellio si fa
menzione del pretore come del massimo magistrato cittadino³ . Così anche
Tito Livio, che testimonia di un'antica legge in cui si parlava di un alto
magistrato detto praetor maximus⁴ .

Pretore era anche il titolo di una carica presso altre comunità di Latini
oltre ai Romani, ed è anche il nome che Livio dava allo stratego degli
Achei.

Origini

La pretura, intesa quale magistratura distinta dal consolato, venne
istituita nel 367 a.C. La carica aveva durata annuale ed era accessibile
solo ai patrizi. Fu infatti creata come soluzione di compromesso tra
patrizi e plebei allo scopo di controbilanciare l'ottenimento da parte dei
plebei dell'accesso al consolato ⁵ . Tuttavia già dieci anni dopo (356
a.C.) veniva nominato il primo pretore plebeo.⁶ Il pretore era detto
"collega consulibus", e veniva eletto con gli stessi auspici nei Comitia
Centuriata. I consoli venivano eletti per primi, e dopo toccava ai pretori.
Grazie al potere di imperium e al potere di iurisdictio di cui era
parimenti dotato, riuscì a svolgere una funzione propulsiva
dell'ordinamento giuridico, correggendo e colmando le lacune dello ius
civile. La pretura era in origine una specie di consolato, e le funzioni
dei pretori erano una parte di quelle dei consoli che, secondo Cicerone,
venivano chiamati anche iudices a iudicando. I pretori a volte comandavano
l'esercito dello stato; e mentre i consoli erano assenti con le loro
armate, esercitavano le funzioni di questi ultimi all'interno della città.
Era anche un Magistratus Curulis e possedeva l'Imperium, e di conseguenza
era uno dei Magistrati Maiores: ma doveva rispetto e obbedienza ai consoli.
Le insegne del suo ufficio erano sei littori, la sella curule, la toga
praetexta. In un periodo successivo il pretore, a Roma, aveva solo due
littori. Il pretorato venne inizialmente dato al console dell'anno
precedente, come risulta da Livio. L. Papirio fu pretore dopo essere stato
console.

Nell'anno 242 a.C., fu nominato un altro pretore il cui incarico era di
amministrare la giustizia, in materia di dispute tra peregrini e cittadini
Romani.

Si ebbero così due pretori:

- Il praetor peregrinus avente giurisdizione sulle controversie tra cives e
  peregrini e tra peregrini.
- Il praetor urbanus "qui ius inter cives dicit", e talvolta semplicemente
  praetor urbanus o praetor urbis.

In origine chiamato semplicemente praetor, assunse il nome di "praetor
urbanus" quando, con l'aumentare dei territori controllati da Roma si rese
necessaria la creazione del Praetor peregrinus che si occupasse di
amministrare la giustizia nelle campagne.

Funzioni dei pretori

Il Praetor Urbanus era chiamato Pretore, ed era il primo del suo grado. I
suoi doveri lo confinavano a Roma, come è implicito nel suo nome, e poteva
lasciare la città solo per dieci giorni alla volta. Era parte dei suoi
compiti di sovraintendere ai Ludi Apollinares. I limiti
dell'amministrazione di questi due pretori erano espressi dai termini della
Urbanae Provinciae.

Le principali funzioni giudiziarie dei pretori nelle questioni civili,
consistevano nel dare un iudex. Era solo nel caso delle interdizioni, che
decidevano in maniera sommaria. I procedimenti davanti al pretore erano
tecnicamente detti essere in iure.

I pretori presiedevano anche i processi penali. Questi erano le Quaestiones
perpetuae, o i processi per Repetundae, Ambitus, Maiestas, e Peculatus, i
quali, quando c'erano sei pretori, erano assegnati a quattro di essi. Silla
aggiunse a queste Quaestiones quelle di Falsum, De Sicariis et Veneficis, e
De Parricidis, e a questo scopo aggiunse due, o secondo altre fonti,
quattro pretori; i resoconti di Pomponio e di altri scrittori non
concordano su questo punto. In queste occasioni il pretore presiedeva, ma
un corpo di giudici determinava, per maggioranza dei voti, la condanna o
l'assoluzione dell'accusato.

Il pretore, quando amministrava la giustizia, sedeva su una sella Curulis,
in un Tribunale, che era quella parte della Corte, assegnata al pretore e
ai suoi assessori e amici, ed è opposto alla Subsellia, la parte occupata
dai giudici e dagli altri presenti.
Ma il pretore poteva compiere molti atti ministeriali al di fuori della
corte o, come si diceva, e plano, o ex aequo loco, termini che si
contrapponevano a e tribunali o ex superiore loco: ad esempio, poteva in
alcuni casi dare validità all'atto di manomissione quando era al di fuori
della corte, sulla via per i bagni o per il teatro.

Una persona che era stata espulsa dal Senato poteva recuperare il suo grado
venendo nominato pretore. Sallustio divenne pretore con questo sistema.

Epoca repubblicana

I due pretori determinavano per sorteggio quali funzioni dovessero
rispettivamente esercitare. Se uno dei due era alla guida dell'esercito,
l'altro esercitava le funzioni di entrambi all'interno della città. A volte
l'imperium di un pretore veniva prolungato per un secondo anno. Quando i
territori dello stato si estesero oltre i confini dell'Italia, vennero
creati nuovi pretori. Perciò due pretori vennero creati nel 227 a.C., per
l'amministrazione di Sicilia e Sardegna, e altri due vennero aggiunti con
la formazione delle due province spagnole nel 197 a.C. Quando c'erano sei
pretori, due restavano in città, e gli altri quattro erano inviati fuori.
Il Senato determinava le loro province, che venivano distribuite per
sorteggio.
Dopo la perdita delle funzioni giudiziarie nella città, un pretore spesso
aveva l'amministrazione di una provincia con il titolo di Propretore, e
talvolta con il titolo di Proconsole. Silla portò il numero di pretori a
otto, che Giulio Cesare innalzò successivamente a dieci, dodici,
quattordici e sedici.

Epoca imperiale

Augusto, dopo diversi cambi, aumentò il loro numero⁷ e lo fissò a dodici ed
un'età minima di 30 anni. Il tesoro (aerarium) non fu più amministrato dai
questori urbani, ma da pretori anziani o ancora in carica.⁸

Sotto Tiberio ce ne furono sedici. Due pretori vennero nominati da Claudio
per questioni relative alla Fideicommissa, quando il lavoro in questo
dipartimento della legge divenne considerevole, ma Tito ridusse il numero a
uno; e Nerva aggiunse un pretore per le decisioni sulle diatribe tra fiscus
e individui.

Marco Aurelio, secondo il Capitolinus (M. Ant. c10), nominò un pretore per
le questioni relative alla tutela, che doveva prendere servizio dopo che
Pomponio scrisse le Pandectae. I principali doveri dei pretori erano
giudiziari, e sembra che si ritenne necessario di volta in volta,
incrementare il loro numero, per assegnarli a particolari dipartimenti
dell'amministrazione della giustizia.

I pretori esistettero in vario numero fino a un tardo periodo dell'Impero,
anche se la funzione del Pretore era ormai quella di organizzare i pubblici
spettacoli, ed aveva perso quasi ogni altra prerogativa.

Altre funzioni

Talvolta venivano loro assegnati dei doveri straordinari, come nel caso del
Praetor Peregrinus (144 a.C.) che venne nominato da un Senatusconsultum per
sorvegliare la riparazione di certi acquedotti e per impedire l'utilizzo
improprio dell'acqua.

Note

[1] Nei primi anni della Repubblica il nome di pretore si dava
  genericamente a tutti i magistrati che praeibant populo (con populus
  intendendosi la fanteria): Cic. De leg.: «Regio imperio duo sunto, iique
  a praeeundo iudicando consulendo praetores iudices consules appellamino».
[2] Così anche Varrone. Cfr: Varr. De ling. lat. V, 14: «Praetor dictus qui
  praeiret iure et exercitu».
[3] Noctes atticae, XX, I, 42.
[4] Ab Urb. cond. l., VII, 3, 5-8.
[5] «... concessumque ab nobilitate de consule plebeio, a plebe nobilitati
  de praetore uno, qui ius in Urbem diceret, ex patribus creando» Liv. Ab
  U. c. l. VI, 42.
[6] M.Le Glay, J.L.Voisin, Y.Le Bohec, Storia romana, Bologna 2002, p.67.
[7] Svetonio, Augustus, 37.
[8] Svetonio, Augustus, 36.

Altri progetti

- Wikizionario contiene il lemma di dizionario «pretore»

Imperatori romani

Quello che segue è l'elenco degli imperatori romani. Per ciascuno sono
riportati: il nome con cui sono più comunemente conosciuti; il nome
ufficiale; la data di nascita; il periodo temporale del loro regno (durante
il quale ricevono il titolo di augusto); la causa della morte (con la data
se diversa da quella della fine del regno). Sono citati gli usurpatori (a
volte la distinzione è dubbia, e in generale si segue la tradizione storica
consolidata), gli imperatori che regnano insieme, le date di eventuali
associazioni al trono con il titolo di cesare.

Giulio Cesare non ebbe mai il titolo di "princeps" o di "augusto" come
Ottaviano: tuttavia fu dittatore dal 49 a.C. al 44 a.C., cosa mai successa
in precedenza (con l'eccezione di Silla nel periodo 82 a.C.-79 a.C., il
dictator poteva rimanere in carica al massimo sei mesi e così era sempre
accaduto), ma soprattutto il titolo di "imperatore", nel suo significato
moderno, corrisponde al titolo di cesare nella storia di Roma, almeno fino
all'inizio della Tetrarchia. Svetonio infatti, nella sua opera dedicata
alle Vite dei dodici Cesari, parte proprio da Giulio Cesare.

Gli imperatori di Roma non furono tali nel senso moderno del termine.
Ufficialmente il senato non perse mai i suoi poteri, e Augusto stesso si
definiva "primus inter pares" ("il primo tra gli eguali"), rivolgendosi ai
senatori.

Elenco cronologico degli imperatori romani

Imperatore disputato

Gens Giulia (49 a.C.-44 a.C.)

Principato (27 a.C.-193)

Dinastia giulio-claudia (27 a.C.-68 d.C.)

Guerra civile romana (68-69)

Dinastia dei Flavi (69-96)

Imperatori adottivi (96-192)

Guerra civile romana (193)

Declino del Principato (193-284)

Dinastia dei Severi (193-235)

Anarchia militare fino a Gallieno (235-268)

Imperatori illirici (268-284)

Dominato (284-395)

Riforma tetrarchica (284-306)

Guerra civile romana (306-324)

Dinastia costantiniana (306-363)

Casata di Valentiniano e di Teodosio (364-395)

Impero d'Occidente (395-476)

Casata di Teodosio (395-455)

Ultimi imperatori (455-476)

La fine dell'impero Romano d'Occidente si fa coincidere tradizionalmente
con la riconsegna delle insegne imperiali da parte di Odoacre
all'imperatore d'Oriente Zenone, nel 476. Tuttavia va considerato che
Giulio Nepote continuò a regnare sulla Dalmazia, considerandosi il
legittimo imperatore d'Occidente fino alla sua morte nel 480, per cui
secondo alcuni questa è la vera data della fine dell'impero. Inoltre dal
456 incominciò il dominio di Soissons, sotto l'Impero romano d'occidente,
che dal 480 si può ritenere l'ultimo residuo dell'impero e riconosceva solo
autorità dell'Impero romano d'Oriente. Il dominio di Soissons cadde nel
486, conquistato dai Franchi. L'Impero d'Oriente continuerà ad esistere
ancora per quasi 1000 anni.

In passato furono considerati in vario modo continuatori degli imperatori
romani gli imperatori bizantini, che in effetti ne portavano legalmente il
titolo, e gli imperatori del Sacro Romano Impero, eredi dell'impero
carolingio, il cui fondatore, Carlo Magno, era stato incoronato dal Papa
come "imperatore dei Romani"⁷ .

Note

[1] Gaio Svetonio Tranquillo, Vite dei Cesari
[2] Avvelenato su commissione di Livia Drusilla secondo Tacito (Annales
  1,5) e Cassio Dione (Istorie romane, libri LI-LX, pp. 315-316).
[3] Forse assassinato (Tacito, Annales, VI, 50).
[4] Forse fu fatto avvelenare per ordine del fratello Domiziano
[5] Watson, Alaric (1999). Aurelian and the Third Century. London:
  Routledge. ISBN 0-415-07248-4.
[6] Con l'eccezione dell'usurpatore di Onorio, Prisco Attalo, in realtà un
  imperatore-fantoccio elevato alla carica dal re dei visigoti e magister
  militum Alarico, e altri usurpatori minori.
[7] In alcune opere storiche rinascimentali, come ad esempio Vite
  degl'imperatori romani dello spagnolo Pietro Messia (opera
  cinquecentesca), vengono considerati imperatori romani prima gli
  imperatori bizantini, fino all'anno 800, e quindi gli imperatori del
  Sacro Romano Impero. Gli imperatori bizantini si autodefinivano basileis
  romaion (re dei romani/romei, in greco) e il nome ufficiale dell'Impero
  bizantino era Basileia romaion (regno dei Romani/Romei), mentre il sacro
  romano imperatore veniva incoronato imperator Romanorum (imperatore dei
  Romani) dal Papa.

Voci correlate

- Dinastie:
  + Dinastia giulio-claudia e Albero genealogico Giulio-Claudio
  + Dinastia degli Antonini e Albero genealogico degli Antonini
  + Dinastia dei Severi
  + Dinastia costantiniana
  + Casata di Teodosio
- Usurpatori dell'Impero romano
- Impero delle Gallie
- Impero romano
- Imperatori bizantini

Altri progetti

- Wikimedia Commons contiene immagini o altri file su Imperatori romani

Collegamenti esterni

- (EN) De Imperatoribus Romanis, roman-emperors.org.
- Lista con brevi biografie di imperatori e usurpatori,
  gruppoarcheologico.it.
- (EN) The Roman Law Library by Yves Lassard and Alexandr Koptev.
- Imperatori romani, in Thesaurus del Nuovo soggettario, BNCF, marzo 2013.

Medioevo

Il Medioevo è una delle quattro grandi epoche storiche (antica, medievale,
moderna e contemporanea) in cui viene tradizionalmente suddivisa la storia
dell'Europa nella storiografia moderna. Comprende il periodo dal V secolo
al XV secolo. Segue la Caduta dell'Impero romano d'Occidente nel 476 e
precede l'Età moderna. Il termine "Medioevo" compare per la prima volta nel
XV secolo in latino e riflette l'opinione dei contemporanei per cui tale
periodo avrebbe rappresentato una deviazione dalla cultura classica, in
opposizione al Rinascimento.

Il contesto

Dopo la caduta dell'Impero romano d'Occidente, si assistette a una prima
fase con la lotta tra le popolazioni del nord e dell'est europeo per la
ricostruzione a livello locale dell'organizzazione amministrativa,
militare, economica e giuridica. Questa fase fu poi seguita, verso la fine
del Medioevo, da una nuova fase di accentramento dei poteri a livello
nazionale. Cruciale in questa organizzazione fu la struttura feudale che,
se da un lato permetteva una certa stabilità grazie all'organizzazione
continentale del sistema, non fu mai sufficientemente forte da togliere
completamente autonomia alle realtà locali, che così poterono gestire la
transizione tra l'uniformità dell'Impero romano e la nascita degli stati
nazionali.

Contemporaneamente allo sforzo per la creazione di stati nazionali,
nell'Italia centrosettentrionale e in alcuni centri commerciali d'Europa si
assiste invece all'emancipazione dall'Impero romano tramite i Comuni, città
o paesi indipendenti, a regime repubblicano, che si contrappongono al
concetto in formazione di monarchia nazionale, sino alla loro
trasformazione, in Italia, in signorie cittadine e poi in stati regionali,
ambienti in cui sorgerà il Rinascimento. Una realtà in grado di dare
uniformità al panorama europeo fu la comune radice religiosa basata sul
Cristianesimo, ereditata dall'ultimo periodo romano e proseguita fino
all'XI secolo con la separazione della Chiesa ortodossa dalla Chiesa
cattolica nel 1054. Questa radice comune portò da un lato a una commistione
tra potere temporale e religioso che permise dei momenti di identità come
nel caso delle crociate e persistette, non senza conflitti, anche oltre la
Riforma protestante.

In ambito filosofico, il Medioevo si caratterizza per una grande fiducia
nella ragione umana, che si esprime nella corrente della scolastica, il cui
maggior esponente è Tommaso d'Aquino. La crisi di questa corrente
filosofica, nel XIV secolo, con autori come Duns Scoto e soprattutto
Guglielmo di Ockham, fu segnata da un crollo di fiducia nella ragione e da
un conseguente crescente fideismo, portando quindi alla fine del pensiero
medievale e alla nascita del pensiero moderno. L'Umanesimo e il
Rinascimento furono dei poderosi tentativi di rispondere a tale crisi,
proponendo quale modello gli "antichi", come risposta al crollo di fiducia
nella ragione umana. Come è stato ben spiegato da diversi storici, come
Régine Pernoud, gli Umanisti finirono per attribuire all'intero Medioevo
quei caratteri di debolezza della ragione e di fideismo che ne
caratterizzano, al contrario, proprio la crisi.

Periodizzazione

Sviluppo del concetto

Questo termine fu usato in senso di periodo storico per la prima volta
nell'opera Historiarum ab inclinatione romanorum imperii decades,
dell'umanista Flavio Biondo, scritta verso il 1450 e pubblicata nel 1483.
Secondo Flavio Biondo, in polemica con la cultura del XIV secolo (che oggi
consideriamo la crisi del Medioevo), l'epoca è come una lunga parentesi
storica, caratterizzata da una stasi culturale che si colloca tra la
grandezza dell'età classica e la rinascita umanistico-rinascimentale della
civiltà che a essa si ispira. Questa visione completamente negativa del
Medioevo è stata successivamente superata (anche se ad oggi permangono,
comunque, diverse interpretazioni in tal senso).

Date di inizio e di fine

Il passaggio al Medioevo è un processo storico-sociale, e in quanto tale
continuo e con caratteristiche non sempre individuabili in dettaglio,
pertanto i pareri sull'inizio e sulla fine del Medioevo sono discordanti:

- la data convenzionalmente più usata è il 476, cioè l'anno che vide la
  deposizione dell'ultimo imperatore romano (Romolo Augusto) con la
  conseguente fine dell'Impero romano d'Occidente; è altresì utilizzata la
  data del 410, anno del Sacco di Roma ad opera di Alarico o, più
  genericamente, si fa riferimento alla fine della tarda antichità (seconda
  metà del VI secolo).
- alcuni storici danno come inizio del Medioevo la fine dell'unità
  cristiana d'Europa, cioè l'arrivo degli Arabi e la loro conquista (VII
  secolo).
- altri danno come inizio la calata dei Longobardi e l'effettiva fine dei
  domini imperiali in occidente (nel 568).
- altri danno come inizio del medioevo la morte dell'Imperatore d'Oriente
  Eraclio, nel 641.
- altri ancora indicano la data dell'incoronazione di Carlo Magno, avvenuta
  nell'800.
- alcuni studiosi inglesi fissano l'inizio del Medioevo nell'anno mille,
  visto che intorno a tale data la società europea cominciò a dare segni di
  rinascita in tutti i campi, e designano l'epoca che va dalla fine
  dell'impero romano d'occidente all'anno mille come "secoli bui" o "età
  barbarica"¹ ; tale data però è più spesso usata convenzionalmente per
  separare l'Alto Medioevo dal Basso Medioevo.

La conclusione dell'età medievale ha date diverse da paese a paese,
corrispondenti alla nascita delle rispettive monarchie nazionali e al
periodo rinascimentale. Le più comunemente utilizzate sono:

- il 1348, coincide con la massima espansione della Peste Nera
- il 1396, coincidente circa con l'avvento della lingua fiorentina come
  lingua nazionale, grazie alle opere letterarie degli autori: Dante,
  Petrarca e Boccaccio
- il 1453, anno che segna la fine della guerra dei cent'anni tra
  Inghilterra e Francia (Battaglia di Castillon), la presa di
  Costantinopoli da parte dei Turchi Ottomani e la comparsa del primo libro
  a stampa, cioè la Bibbia di Gutenberg; la caduta di Costantinopoli
  avrebbe portato la società europea a cercare nuove vie per l'oriente,
  visto che il Bosforo e il levante erano sotto dominio turco.
- il 1492, coincidente con la conquista del Sultanato di Granada, ultimo
  baluardo islamico in Spagna e la scoperta delle Americhe da parte del
  genovese Cristoforo Colombo;
- il 1517, anno in cui Martin Lutero diede avvio alla Riforma protestante.

Secondo l'impostazione della storiografia marxista (ma condivisa anche da
alcuni storici non marxisti), il Medioevo si concluderebbe con la fine del
feudalesimo e l'avvento dell'industrializzazione nel XVIII secolo.

Suddivisioni

Una suddivisione comunemente utilizzata del Medioevo è tra:

- "Alto Medioevo" (detto anche, impropriamente, "secoli bui"), che va dal V
  al X secolo ed è caratterizzato da condizioni economiche disagiate e da
  continue invasioni da parte di Slavi, Arabi, Normanni e Magiari;
- "Basso Medioevo" o "tardo Medioevo", un periodo intermedio, che vede lo
  sviluppo di forme di governo basate su signorie e vassallaggio, con la
  costruzione di castelli e la rinascita della vita nelle città; poi un
  crescente potere reale e la rinascita di interessi commerciali, specie
  dopo la peste del XIV secolo.

Tra questi due periodi la più recente storiografia ha inserito il periodo
del medio Medioevo o secoli centrali del Medioevo (XI-XII sec).²

In Europa si segue in genere la stessa periodizzazione tranne che in
Germania dove si individua un Frühmittelalter (V-VIII), un Hochmittelalter
(IX-XI) e un Spätmittelalter (XII-XV).³

Una suddivisione usata nel campo degli studi storici medievali è anche
quella in quattro periodi:⁴

- Dal IV al VI secolo: tarda antichità. In questo periodo sopravvive
  un'autorità imperiale forte in Oriente, fino alla morte di Giustiniano I.
- Dal VII al X secolo: Alto Medioevo. In questo periodo le popolazioni
  barbariche si organizzano in regni ed ha inizio la presenza islamica nel
  bacino del Mediterraneo che, secondo una famosa tesi dello storico Henri
  Pirenne ormai superata, portò al definitivo tramonto degli equilibri del
  mondo antico, con uno spostamento verso nord del baricentro politico
  europeo.
- Dall'XI al XIII secolo: pieno Medioevo. Si ha la piena e completa
  fioritura del sistema dei Comuni medievali e la lotta fra i due poteri
  universali, Impero e Papato.
- Dal XIV (dopo la peste nera) al XV secolo: Basso o tardo Medioevo. Si
  assiste alla crisi del sistema feudale e al rafforzamento delle monarchie
  nazionali europee.

Esistono inoltre altri periodi chiamati "Medioevo", applicati per esempio
alla storia greca (il "Medioevo ellenico") o giapponese.

Tarda antichità

Sebbene il termine tarda antichità implichi, tradizionalmente, una valenza
negativa e tra i secoli dal III al V l'area europea e del bacino del
Mediterraneo subirono senz'altro un periodo di crisi, le trasformazioni in
quest'epoca furono alla base per la nascita dell'identità europea.⁵ Si
registrò in quest'epoca il definitivo tramonto del sistema romano, con
rivoluzioni sociali, economiche, culturali e religiose in larga scala.

Dopo aver raggiunto la sua massima estensione territoriale nel II secolo,
il controllo di Roma sui propri territori si fece sempre più labile.
Problemi economici, fra cui l'inflazione, e la sempre maggiore pressione
sulle frontiere resero l'Impero fortemente instabile. Alla dinastia dei
Severi (193-235) successe un periodo durato cinquant'anni di anarchia
militare, denominato crisi del III secolo dove si assistette a una sempre
più chiara tendenza di dominio dell'esercito nel processo di scelta e
acclamazione dell'imperatore.

L'imperatore Diocleziano inaugurò un programma di riforme che rafforzarono
il carattere assolutistico e gerarchico dell'Impero che, nel 286, venne
diviso in due grandi regioni amministrative, formando così una diarchia in
cui due imperatori si dividevano su base geografica il governo dell'impero.
Dopo un periodo di guerra civile, l'imperatore Costantino, dopo aver
ristabilito l'unità della carica imperiale, fece di Bisanzio una nuova
capitale, col nome di Costantinopoli. Con l'Editto di Milano Costantino
proclamò il Cristianesimo religio licita, cosa che ne favorì la diffusione.
Divenne poi religione di Stato nel 380 (editto di Tessalonica).

Le riforme di Diocleziano crearono una forte burocrazia governativa,
riformarono la fiscalità e rafforzarono l'esercito, non riuscendo però a
risolvere completamente i problemi dell'impero, fra cui una tassazione
eccessiva, il crollo della natalità e le pressioni sulle frontiere. Il
mantenimento dell'esercito, necessario per le continue pressioni di tribù
che in precedenza avevano avuto contatti pacifici con i Romani, richiedeva
inoltre molte spese.

Le invasioni barbariche, chiamate nella storiografia tedesca
Völkerwanderung ("migrazioni di popoli"),⁶ furono delle irruzioni più o
meno cruente e/o migrazioni delle popolazioni cosiddette "barbariche"
(germaniche, slave, sarmatiche e di altri popoli di origine asiatica)
all'interno dei confini dell'Impero romano, tra la fine del IV e il VI
secolo, che si conclusero con la formazione dei Regni romano-barbarici.
L'inizio del fenomeno è considerato la sconfitta del 378 nella Battaglia di
Adrianopoli per mano dei Goti. L'impero fu costretto ad accogliere un
grande numero di tribù germaniche come foederati e ammetterli come
mercenari nell'esercito romano.⁷

Alcune di queste tribù "barbare" rifiutavano la cultura romana, mentre
altri la ammiravano e aspiravano a emularla. In cambio di terra da
coltivare e, in alcune regioni, del diritto di raccogliere il gettito
fiscale per lo stato, le tribù federate fornirono sostegno militare
all'impero. Altre incursioni rappresentarono invece invasioni militari su
piccola scala di gruppi tribali riuniti per raccogliere bottino, come nel
caso degli Unni, che facevano irruzione nei territori dell'Impero
terrorizzando gli abitanti. L'invasione più famosa culminò nel Sacco di
Roma dei Visigoti nel 410: per la prima volta in quasi 800 anni Roma era
caduta a un nemico.

La pesante crisi sofferta dall'Impero romano d'Occidente culminò con la
deposizione dell'ultimo imperatore romano Romolo Augusto nel 476 da parte
di Odoacre, generale dell'esercito romano che, guidando una rivolta di
sciri, eruli e rugi, e non proclamandosi a sua volta imperatore, mise
definitivamente fine all'esistenza formale dell'Impero d'Occidente. Il 476
è considerato per questo la data convenzionale dell'inizio del Medioevo.⁸
Il periodo successivo alla deposizione dell'ultimo imperatore non si
risolse nella fine della civiltà romana, ma nella sua fusione con quella di
altre popolazioni, che determinò il sorgere di una nuova civiltà
latino-germanica.

Alto Medioevo

I Regni romano-barbarici

Nonostante la struttura politica nell'Europa occidentale fosse cambiata, il
collasso dell'Impero non fu drammatico come si pensava in passato. In aree
come la Spagna e l'Italia l'incontro fra la cultura romana e i costumi
degli invasori portò a una fusione, mentre in altre aree, dove c'era un
peso maggiore delle popolazioni barbariche, si adottarono nuove lingue,
costumi e modi di vestire. Il latino dell'Impero d'Occidente fu
gradualmente sostituito dalle lingue romanze, mentre il greco rimase la
lingua dell'Impero d'Oriente, anche se successivamente si aggiunsero le
lingue slave. L'artigianato degli invasori era spesso simile a quello
romano, con manufatti barbarici spesso modellati sui manufatti romani. Allo
stesso modo, la cultura intellettuale dei nuovi regni era direttamente
basata sulle tradizioni intellettuali romane.

Un'importante differenza col passato fu la diminuzione graduale del gettito
fiscale. La maggior parte delle nuove entità politiche non pagavano i loro
eserciti con i proventi delle tasse, ma con terre. Questo diminuiva la
necessità di grosse entrate fiscali, e quindi il sistema di tassazione
decadde. Declinò anche la schiavitù, e la società cittadina andò in crisi.
Crollarono le infrastrutture civili e ogni nuovo edificio veniva costruito
su una scala molto più piccola di prima. Città e mercanti soffrirono la
mancanza di condizioni di sicurezza per il commercio e la manifattura.
Essendo divenuto pericoloso viaggiare o trasportare merci su qualsiasi
distanza, ci fu un crollo nel commercio e nella produzione per
l'esportazione. Le maggiori manifatture che dipendevano sul commercio a
lunga distanza, come la produzione di vasi di ceramica su larga scala,
quasi scomparvero in alcuni punti d'occidente.

Fra il V e il VIII secolo nuovi popoli riempirono il vuoto politico
lasciato dal governo centralizzato romano. Le tribù germaniche stabilirono
egemonie regionali entro i confini precedenti dell'impero, creando i
cosiddetti regni romano-barbarici. Gli Ostrogoti si stabilirono nel tardo V
secolo sotto Teodorico e fondarono un regno basato sulla cooperazione fra
Italiani e Ostrogoti, che durò fino agli ultimi anni del regno di
Teodorico. I Burgundi si stabilirono inizialmente in Gallia, per poi
fondare un nuovo regno tra Ginevra e Lione. In Gallia nacquero i regni dei
Franchi e dei Bretoni. Altri regni furono fondati dai Visigoti in Spagna,
dai Suebi in Galizia, da Angli e Sassoni in Britannia e Vandali in
Nordafrica. Questi regni venivano via via riconosciuti da Bisanzio,
dall'unico imperatore rimasto, il quale non era interessato al governo
sostanziale di quell'area ormai impoverita e decentrata che era
l'Occidente, ma gli era sufficiente che i nuovi re si sottomettessero
formalmente al suo comando, in cambio della legittimazione.

Nonostante il ruolo distruttivo che spesso i popoli invasori svolsero nelle
terre invase, quasi tutti i nuovi regni furono a loro volta estremamente
vulnerabili e in qualche caso anche molto piccoli. Alcuni, come quelli dei
Burgundi o dei Suebi, vennero assimilati dai vicini; altri, come quelli dei
Vandali o degli Ostrogoti, crollarono sotto l'offensiva di Bisanzio, che
tentò di ricostruire l'unità dell'Impero. Quelli dei Visigoti e dei Franchi
invece sopravvissero, sia per la rapida integrazione tra la popolazione
residente e gli invasori, sia per la collaborazione con la Chiesa e con
esponenti del mondo intellettuale latino.

Nel 568 i Longobardi, guidati da Alboino, si insediarono in Italia, dove
diedero vita a un regno indipendente che estese progressivamente il proprio
dominio sulla massima parte del territorio italiano continentale e
peninsulare. Il dominio longobardo fu articolato in numerosi ducati, che
godevano di una marcata autonomia rispetto al potere centrale dei sovrani
insediati a Pavia; nel corso dei secoli, tuttavia, i sovrani estesero
progressivamente l'autorità del re, conseguendo progressivamente un
rafforzamento delle prerogative regie e della coesione interna del regno.

La chiesa e il monachesimo

La struttura ecclesiastica della Chiesa cristiana sopravvisse quasi intatta
alle invasioni barbare. Il vescovo di Roma cercò in questo periodo di far
valere la sua preminenza sugli altri vescovi in base al primato di Pietro.
Il contributo più rilevante nell'Alto Medioevo al rafforzamento della
figura del pontefice venne dal papato di Gregorio Magno. Fu il primo papa a
esercitare il potere temporale sul Patrimonio di san Pietro e promosse
l'evangelizzazione missionaria in Britannia, affidandola ad Agostino di
Canterbury. Monaci iro-scozzesi, come Colombano, operarono nel VI e VII
secolo in Europa centrale per fondare monasteri e convertire le tribù
germaniche ancora pagane.

Nel VI secolo in Europa occidentale si diffuse il monachesimo,
un'istituzione dai tratti originali, che si presentò come una novità
rispetto alla tradizionale società cristiana fondata sul dualismo tra il
clero e i fedeli. Il monachesimo cristiano si sviluppò sin dal IV secolo
quando i cosiddetti Padri del deserto abbandonarono le città per vivere in
solitudine nei deserti d'Egitto, di Palestina e di Siria. Antonio il Grande
è considerato l'iniziatore della via eremitica e Pacomio di quella
cenobitica. Gli ideali monastici si diffusero dall'Egitto all'Europa
occidentale fra V e VI secolo grazie alla letteratura agiografica, come la
Vita di Antonio scritta dal vescovo Atanasio di Alessandria. Fondamentale
fu l'attività di Benedetto da Norcia, che nel 529 si stabilì a Montecassino
e istituì una Regola comune di vita cenobitica che nel corso dei secoli
venne impiegata in tutto l'Occidente. I monasteri si diffusero in Europa e
divennero non solo centri religiosi, ma anche economici e di diffusione e
conservazione della cultura. Infatti, nelle biblioteche dei monasteri
furono raccolti, conservati e copiati moltissimi testi classici che, in tal
modo, si salvarono dalla distruzione.

Il Cristianesimo rappresentò il principale fattore di unificazione fra
l'Europa occidentale e orientale nell'Alto Medioevo, ma i rapporti fra Roma
e Bisanzio s'incrinarono progressivamente. L'imperatore bizantino vedeva
come naturale una sua funzione di controllo sui cinque patriarcati,
favorendo il Patriarca di Costantinopoli, mentre il papato cercava di
affermare la sua supremazia sulle altre diocesi. Dall'VIII secolo le
dispute teologiche sull'iconoclastia e il filioque e quelle politiche
riguardo al controllo dell'Impero sul Patrimonio di san Pietro acuirono le
differenze fra Chiesa romana e greca, che sfoceranno poi nello Scisma
d'Oriente.

L'Impero bizantino

Mentre la pars occidentis dell'Impero collassava travolta dalle invasioni
barbariche, l'Impero romano d'Oriente, noto come Impero Bizantino
(denominazione apparsa successivamente alla Caduta di Costantinopoli, per
rimarcarne la distinzione con l'Impero romano classico), sopravvisse.

La storiografia è incerta sulla data di nascita dell'Impero bizantino, e
diversi sono gli eventi considerati determinanti per la nascita dell'Impero
bizantino: il 395 (morte di Teodosio I), il 476 (caduta dell'Impero
d'Occidente), il 330 (rifondazione di Bisanzio come Costantinopoli), il 565
(morte di Giustiniano I e del sogno della Restauratio imperii). La data
prevalentemente accettata dal mondo accademico dell'inizio del "periodo
bizantino" è tuttavia il 610, anno dell'ascesa al trono di Eraclio I, il
quale modificò notevolmente la struttura dell'Impero, proclamò il greco
lingua ufficiale in sostituzione del latino e assunse inoltre il titolo
imperiale di basileus, al posto di quello di augustus usato fino a quel
momento.

L'Impero bizantino era caratterizzato da relazioni strette con la Chiesa
cristiana, e le discussioni teologiche assunsero una forte importanza nella
politica bizantina. Lo sviluppo della giurisprudenza portò al Codice
teodosiano prima e al Corpus Iuris Civilis, con Giustiniano. poi. Durante
il regno di Giustiniano si assistette all'ultimo concreto tentativo di
riconquistare le regioni occidentali, per ristabilire l'unità dell'Impero
romano (Restauratio Imperii). I Bizantini riuscirono a riconquistare le
province dell'Africa Settentrionale e parte della Spagna dai Vandali, e, al
termine della guerra greco-gotica combattuta contro gli Ostrogoti, l'intera
Italia, stabilendo una supremazia in ambito mediterraneo. Sotto il regno di
Giustiniano fu inoltre costruita, a Costantinopoli, la Basilica di Santa
Sofia.

Dopo la morte di Giustiniano la situazione dell'impero, schiacciato dalle
avanzate di Avari e Slavi da una parte e Sasanidi dall'altra, si complicò.
Gli Avari dalla seconda metà del VI secolo iniziarono a espandersi nelle
steppe dell'odierna Ungheria, impadronendosi del bacino dei Carpazi,
arrivando nel 626 a cingere d'assedio la stessa Costantinopoli. Dopo la
morte dell'imperatore Maurizio, i Persiani avanzarono in Asia Minore,
occuparono la Siria e si spinsero fino in Egitto. La ripresa avvenne con
Eraclio I, che respinse gli Avari e sconfisse i Sasanidi a Ninive nel 627,
costringendoli nel 628 a cedere tutti i territori da loro occupati nel
corso della guerra. L'enorme sforzo bellico impedì negli anni successivi di
opporsi alla lenta infiltrazione di Slavi e Bulgari nei Balcani, che portò
poi all'occupazione di gran parte dell'Europa orientale alla metà del VII
secolo, e alla conquista araba delle terre imperiali comprese tra il
litorale siro-palestinese e l'Africa romanizzata. L'Impero, inoltre, si
ripiegò su sé stesso dal punto di vista culturale, con lo smarcamento dal
controllo culturale e religioso dei Basileus dell'Europa occidentale e la
conseguente frattura fra Europa latino-germanica ed Europa bizantina.

Nascita ed espansione dell'Islam

Nel VI secolo, la Penisola arabica era abitata, nelle sue aree centrali e
settentrionali, da tribù nomadi indipendenti mentre in quelle meridionali
erano attive culture sedentarie dedite al commercio. I beduini, abitanti
della steppe arabe, erano invece dediti al piccolo e grande nomadismo a
causa del loro speciale modo di sussistenza che si basava strettamente
sull'allevamento e sulla razzia ai danni di altri gruppi, nomadi e non, e
delle carovane dei mercanti. Gli Arabi erano in massima parte politeisti e
la Kaʿba di Mecca, nella regione del Hijāz, era un santuario (bayt) cui
giungevano annualmente pellegrini provenienti da tutta la Penisola araba,
per motivi principalmente religiosi ma anche commerciali, favoriti come
essi erano dalla tregua che caratterizzava il hajj preislamico.⁹ All'inizio
del VII secolo, Maometto riuscì a fare degli arabi una nazione, fondando
uno Stato teocratico. I successori politici di Maometto, i califfi,
avviarono una rapida espansione territoriale, che seppe sfruttare le
debolezze dell'Impero bizantino e di quello persiano sasanide, indeboliti
dal conflitto sopraccitato, che sottovalutarono i beduini. Nel 637 veniva
conquistata Seleucia-Ctesifonte, capitale dell'Impero persiano. All'Impero
bizantino vennero strappate Siria¹⁰ (637), Egitto, Cirenaica e Tripolitania
(642-645).

Per un trentennio il califfato fu elettivo, prima di diventare ereditario
con la dinastia degli Omayyadi che trasferirono nel 661 la capitale da
Medina¹¹ a Damasco. Durante l'epoca omayyade continuarono le conquiste:
intorno al 670 gli Arabi conquistarono l'Ifriqiya, ossia l'antica provincia
romana dell'Africa proconsularis. Nel 710/711, dopo aver concluso la
conquista del Maghreb, un corpo di spedizione arabo-berbero guidato da
Tariq ibn Ziyad, governatore di Tangeri, superò il breve braccio di mare
che divide l'Africa e la Penisola iberica. Il regno visigoto, che all'epoca
occupava la penisola e parte della odierna Francia meridionale, fu nel giro
di pochi mesi travolto dagli invasori musulmani. La Penisola iberica
divenne una provincia del califfato e fu chiamata al-Andalus. Mentre gli
Arabi organizzavano questo loro dominio occidentale, i cristiani, per conto
loro, diedero vita a nuovi organismi politico-statuali; il maggiore, e più
importante storicamente, fu il Regno delle Asturie, poi diventato
asturleonese.

Nel 717, sul fronte orientale, i musulmani avevano posto l'assedio a
Costantinopoli, ma la distruzione della flotta araba grazie al "fuoco
greco" impedì temporaneamente l'espansione verso la Penisola balcanica.
L'importante vittoria di Leone III Isaurico venne ridimensionata in
Occidente nella storiografia successiva, perché l'imperatore era
considerato un eretico iconoclasta: il mito di aver fermato gli arabi venne
tributato invece a un fatto secondario, la battaglia di Poitiers. Gli
Omayyadi avevano trasformato i territori conquistati in un impero
ereditario, con un'amministrazione fiscale sempre più preoccupata a drenare
risorse per forze armate destinate a diventare pletoriche. Tutti i 90 anni
circa omayyadi furono squassati da continue rivolte alidi (solo dal II
secolo si potrà parlare di Sciismo) e kharigite. Gli Abbasidi, parte
importante del movimento alide, sconfissero l'ultimo califfo omayyade nel
750. Il potere passò così nelle mani di una nuova aristocrazia aperta alle
influenze culturali persiane, con lo spostamento della capitale, e del
baricentro dell'impero, da Damasco a Baghdad. Nella vastissima dominazione
abbaside si svilupparono col tempo autonomie regionali molto forti,
ricordati semplicemente col termine di emirati.

Uno dei primi emirati a nascere fu quello di al-Andalus nella Penisola
iberica, con capitale Cordova, fondato da un membro della casa omayyade
sfuggito alle stragi perpetrate dagli Abbasidi contro la famiglia califfale
sconfitta. L'emirato riuscì a imporre la propria egemonia su buona parte
della Penisola, tanto che nel 929 ʿAbd al-Raḥmān III assunse il titolo di
califfo. Un altro importante emirato fu quello dell'Ifriqiya, concesso
ereditariamente dal califfato all'Emiro Ibrahim ibn al-Aghlab (da cui il
nome della dinastia degli Aghlabidi), con centro a Qayrawan in Tunisia. Qui
si affermò nel 909 la dinastia dei Fatimidi, che occuparono nel 969
l'Egitto e assunsero il titolo di Imam, confermando la crisi del potere
abbaside e quindi l'ormai avvenuta frammentazione della Umma islamica.

Il regno dei Franchi e l'impero carolingio

Il regno dei Franchi, sotto Clodoveo, della dinastia dei Merovingi, si
espanse, sconfiggendo Alamanni e Visigoti. Verso la fine del V secolo
Clodoveo si convertì al cristianesimo romano, riconoscendo l'autorità del
papato. In tal modo i Franchi evitarono contrasti con la locale
aristocrazia gallo-romana e ottennero l'appoggio dei vescovi. Già alla
morte di Clodoveo il regno dei Franchi si spaccò. Si formarono, fra VI e
VII secolo, i regni di Austrasia, Neustria e Borgogna, governati da
esponenti della dinastia merovingia. Le varie branche della famiglia
merovingia si resero spesso protagoniste di conflitti interni, mentre il
potere dei Merovingi si affievoliva a favore dei cosiddetti maestri di
palazzo, che presero il potere de facto durante il VII secolo. Alcuni dei
maestri di palazzo più influenti furono i Pipinidi, discendenti di Pipino
di Landen.

Il potere della dinastia si rinsaldò con la leggendaria vittoria di Carlo
Martello alla battaglia di Poitiers del 732 (o 733) sui musulmani di
al-Andalus, evento considerato dalla storiografia tradizionale come il
freno all'avanzata musulmana in Europa. In realtà questo episodio non va
sopravvalutato e le incursioni infatti non terminarono negli anni
successivi. Per le ambizioni di Carlo Martello, però, lo scontro dimostrava
la sua capacità di ergersi a "difensore della Cristianità". La dinastia
carolingia, nome con cui sono conosciuti i successori di Carlo Martello,
prese ufficialmente il potere sui regni di Austrasia e Neustria nel 751 con
Pipino il Breve. Papa Stefano II consacrò personalmente Pipino,
legittimando il suo potere. La propaganda pipinide coniò in questo periodo
la definizione di "re fannulloni" per i Merovingi, esaltando al contempo la
vittoria di Carlo Martello sui musulmani.

La dinastia pipinide costruì la propria egemonia grazie al ricorso
sistematico a raccordi personali. Alla disgregazione del potere centrale e
al pericolo delle incursioni esterne, i maestri di palazzo e i maggiori
aristocratici del regno risposero colmando i vuoti di potere tramite la
rete vassallatico-beneficiaria, più conosciuta come sistema feudale. I
vassalli si mettevano sotto la protezione di un signore, giurandogli
fedeltà e prestando servizio (perlopiù di natura militare) a quest'ultimo,
ricevendone in cambio protezione e un "benificium", termine che lascerà
gradualmente posto al più noto feudo. L'oggetto del beneficio poteva essere
qualsiasi bene, una rendita in denaro o beni mobili, ma nell'impostazione
più tipica del sistema era un terreno, eventualmente con edifici costruiti
su di essa. È importante sottolineare come all'inizio il terreno del quale
beneficiavano i vassalli fosse concesso solo a titolo di usufrutto: essi ne
erano possessori, ma non godevano della piena proprietà. Per questo alla
loro morte il possesso ritornava al signore e non si tramandava agli eredi.
Analogamente non poteva essere fatto oggetto di transazione, né venduto né
alienato in alcun modo.

Alla morte di Pipino il Breve nel 768, i suoi due figli Carlo Magno e
Carlomanno si spartirono l'eredità. Quando Carlomanno morì per cause
naturali, Carlo Magno si ritrovò a essere l'unico re dei Franchi. Carlo
Magno intraprese dal 774 un'espansione sistematica che avrebbe unificato
buona parte dell'Europa occidentale nell'Impero carolingio, controllando
l'attuale Francia, l'Italia settentrionale e la Germania occidentale.
L'incoronazione imperiale di Carlo Magno nella notte di Natale dell'800
segnò un punto di svolta nella storia medievale. L'assunzione del titolo
imperiale da parte di Carlo Magno peggiorò inoltre le relazioni con
l'Impero bizantino, che non riconobbe l'avvenimento.

L'Impero era suddiviso in comitati, di estensione varia, amministrati da
conti, agenti territoriali del potere regio. La contea poteva a volte
corrispondere ad antiche circoscrizioni pubbliche romane, mentre ai margini
dell'Impero erano state costituite le marche, territori con fortificazioni
e guarnigioni militari considerevoli. Il controllo sul territorio fu
rafforzato con un sistema di emissari, i missi dominici, che si occupavano
del controllo dei funzionari pubblici e della diffusione dei capitolari.
Pur senza abbandonare l'uso barbarico di una corte itinerante, Carlo scelse
dal 794 una residenza privilegiata, Aquisgrana, sede del palazzo reale.

Carlo Magno dette impulso a una vera e propria riforma nei vari ambiti
culturali (in architettura, nelle arti filosofiche, nella letteratura,
nella poesia) che è stata definita dagli storici novecenteschi "Rinascita
carolingia". Istituì la schola palatina presso il palazzo reale di
Aquisgrana, diretta da Alcuino di York, e favorì l'insegnamento delle arti
secondo la divisione nel trivium, e nel quadrivium, in un rinnovato
interesse per gli studi classici. In generale ripresero vigore le scuole
presso le sedi vescovili, le scuole cattedrali, e nei monasteri. È nel
periodo carolingio che venne elaborata una nuova forma di scrittura, la
minuscola carolina, per facilitare il lavoro di copia degli amanuensi e la
lettura dei testi essenziali, costituendo la base di ogni successiva
corsiva minuscola.

Già con il figlio di Carlo Magno, Ludovico il Pio, la debolezza del potere
centrale aveva innescato una deriva dell'Impero carolingio della quale
approfittarono le aristocrazie per esercitare il potere in maniera sempre
più libera e arbitraria. Alla morte di Ludovico il Pio (840) Lotario I
assunse la corona imperiale, come previsto dal padre, mentre i due fratelli
superstiti Ludovico e Carlo si allearono per obbligarlo a cedere una parte
del potere. Il giuramento di Strasburgo, rivolto alle truppe dei due
fratelli, è rimasto famoso perché conserva il primo accenno scritto alle
nascenti lingue francesi e tedesca. Nell'843, con il trattato di Verdun,
Lotario dovette scendere a patti: mantenne la corona imperiale ma si limitò
a governare la fascia di territorio centrale chiamata Lotaringia e
l'Italia. Carlo il Calvo prese la "Francia occidentale" e Ludovico il
Germanico la "Francia orientale". Con la morte di Lotario, Ludovico prese
la corona imperiale, quindi nell'875 gli successe Carlo il Calvo.

L'Europa post-carolingia

Carlo il Calvo morì nell'877 con l'impero carolingio ormai in dissoluzione.
Gli successe Carlo il Grosso, figlio di Ludovico il Germanico, che fu
deposto da una dieta di Grandi dell'Impero nell'887. A quel punto l'impero
di Carlomagno fu definitivamente disgregato e le diverse fazioni cercarono
di porre il proprio controllo sulla corona: Arnolfo di Carinzia fu
proclamato re dei Franchi orientali, Oddone di Parigi fu proclamato re dei
Franchi occidentali, mentre Berengario del Friuli e Guido II di Spoleto
finirono per contendersi la corona di re d'Italia. Le dinastie carolinge si
estinsero nei diversi reami, sebbene il titolo imperiale sopravvisse,
diventando simbolo di un'autorità sempre più teorica, fino a rimanere
vacante a partire dal 924. I nuovi sovrani, perdendo la visuale
universalistica dei loro predecessori, cominciarono a far sempre più
riferimento alle realtà nazionali costituenti i propri domini.

Il collasso dell'impero carolingio fu accompagnato dalle cosiddette
"seconde invasioni", con gruppi non numerosi ma molto agguerriti e affamati
di preda, provenienti sia da est ma anche, e questa fu una novità nel
panorama europeo, da sud e da nord. Vari aggregati tribali scandinavi,
definiti Vichinghi o Normanni, si resero protagonisti di saccheggi sulle
coste atlantiche e settentrionali fra la fine dell'VIII e l'XI secolo,
stabilendosi poi nelle Isole britanniche, Islanda e nell'Italia
meridionale. Nel 911 con Rollone fu stabilito un ulteriore insediamento
normanno in quella che sarebbe stata poi chiamata "Normandia". Germania e
Italia erano invece sotto il costante attacco degli Ungari. A questo quadro
si aggiungevano le scorrerie navali dei Saraceni, che riguardavano
prevalentemente il Mediterraneo. Per la prima volta dal tempo dei vandali
le incursioni provenivano dal mare e ciò comportò gravi conseguenze per
tutti gli insediamenti costieri, che andò dallo spopolamento alla vera e
propria rifondazione in zone interne più al riparo.

Agli inizi del X secolo, si stabilì nel Regnum Teutonicorum, nuova
denominazione del regno dei Franchi orientali, la dinastia ottoniana.
Ottone I frenò definitivamente le incursioni magiare con la battaglia di
Lechfeld nel 955: gli Ungari furono convertiti al cristianesimo e vennero
fatti insediare sul medio corso del Danubio, dando origine a un regno che
da essi prese il nome di Ungheria. Dopo essere intervenuto anche in Italia,
nel 962 Ottone si fece incoronare imperatore da Papa Giovanni XII. Gli
storici considerano questo evento come la fondazione del Sacro Romano
Impero, sebbene il termine fu adottato successivamente. Nel 972 Ottone si
assicurò il riconoscimento del suo titolo dall'Impero bizantino,
sigillandolo col matrimonio fra suo figlio Ottone II e la principessa
bizantina Teofano. L'Italia, e in seguito la Borgogna, entrarono nella
sfera d'influenza ottoniana, mentre il Regno dei Franchi Occidentali,
frammentato in signorie locali, rimaneva fuori dal Sacro Romano Impero.

Il sistema curtense

Nella Gallia merovingia si registra per la prima volta la presenza di
tenute bipartite, le curtis, articolate in base a una distinzione tra
l'appezzamento centrale direttamente gestito dal proprietario fondiario, la
pars dominica (terra del dominus), e i fondi affidati ai coloni, la pars
massaricia. Quest'ultima era composta da piccoli poderi, detti mansi,
sufficienti al sostentamento di una famiglia (5-30 ettari), concessi in
affitto a famiglie di massari liberi in cambio di un censo in denaro o in
natura oppure affidati al lavoro dei servi casati. Dalla metà dell'VIII
secolo si diffuse la pratica di coltivare il dominico attraverso il lavoro
forzato (le cosiddette corvées) degli affittuari del massaricio, secondo il
modello economico chiamato dagli storici "sistema curtense". L'economia
curtense era diffusa soprattutto nel regno dei Franchi e in particolare tra
la Loira e la Senna, che con alcune varianti si radicò un po' in tutta
l'Europa cristiana.

Nell'IX incominciarono a comparire diverse innovazioni nella coltivazione.
Precedentemente la rotazione era biennale: un anno si coltivavano cereali e
l'anno successivo la terra era tenuta a riposo (maggese). In questo periodo
si passò dalla rotazione biennale alla rotazione triennale: il primo anno
l'appezzamento era coltivato a cereali invernali, il secondo anno si
seminavano legumi o cereali primaverili e solo nel terzo anno il terreno
erano lasciato a maggese. Contemporaneamente si diffuse l'aratro pesante, a
vomere asimmetrico, dotato di avantreno mobile su ruote e che necessitava
di essere trasportato da buoi o talvolta cavalli. Il suo utilizzo portò a
un susseguirsi di invenzioni per facilitare il compito dell'animale quale
il giogo frontale per i buoi e il collare da spalla per i cavalli. Si avviò
così un processo che lentamente condusse a un aumento, seppur modesto,
delle rese agricole.

Pieno Medioevo

Le signorie di banno e l'incastellamento

I sovrani dei regni e dei principati nati dal collasso della formazione
carolingia si dimostrarono spesso incapaci di fronteggiare le invasioni di
Ungari, Normanni e Saraceni. I signori locali, sia laici che ecclesiastici,
cominciarono a erigere castelli (dal latino castrum, fortezza) per
proteggere i propri possedimenti e a organizzare una difesa indipendente,
dando inizio al fenomeno dell'incastellamento. La costruzione di castelli
trovava talvolta il consenso del sovrano, ma spesso l'incastellamento
avveniva su iniziativa dei signori del luogo senza alcuna preventiva
autorizzazione. Inizialmente i castelli si presentavano come semplici
insiemi di edifici dalla struttura ancora abbastanza primitiva, recintati
da palizzate in legno e contrafforti di terra. Progressivamente la pietra
sostituì il legno nelle fortificazioni, si sfruttò meglio la fisionomia del
suolo collocando i castelli su alture, si ampliarono le zone abitabili e i
magazzini. La conseguenza principale del fenomeno dell'incastellamento fu
il rafforzamento dei poteri locali, che garantivano un controllo più
efficace del territorio e dei suoi abitanti.

Conti e marchesi ottennero col capitolare di Quierzy, emanato da Carlo il
Calvo nell'877 la possibilità di trasmettere le cariche comitali e i feudi
in eredità (seppur provvisoriamente, in casi eccezionali, come la partenza
del re per una spedizione militare).¹² Soltanto dal 1037 ci fu la vera
ereditarietà, quando i feudatari ottennero l'irrevocabilità e
trasmissibilità ereditaria dei beneficia con la Constitutio de feudis
dell'imperatore Corrado II.¹³ I conti non riuscivano però a esercitare i
loro poteri sull'intera antica circoscrizione pubblica, ma solo sulle terre
di proprietà della famiglia. Nel resto dell'antica circoscrizione
l'autorità del conte trovava un ostacolo nell'emergere di poteri di fatto
di istituti ecclesiastici e famiglie aristocratiche, che tentavano di
esercitare sui propri possessi i poteri degli ufficiali pubblici,
riuscendoci nei periodi di maggiore disordine o se avevano edificato un
castello. A loro volta i detentori di cariche comitali trattavano come
patrimonio personale i territori affidatigli in qualità di conti o
marchesi.

Mentre i signori fondiari esercitavano il loro potere solo sui coltivatori
di fondi dati in concessione, i cosiddetti "signori di banno" (o di
castello, o territoriali), una volta fortificati i propri possedimenti,
iniziarono a esercitare la loro autorità su tutti coloro che abitano nelle
vicinanze del castello, sia che si trattasse di uomini liberi, servi,
piccoli proprietari o affittuari. La principale caratteristica di questa
signoria era l'esercizio dei cosiddetti poteri di banno, ossia facoltà
giudiziarie, fiscali e militari un tempo prerogative regie. Le signorie di
banno progressivamente si sovrapponevano e si sostituivano alle precedenti
signorie fondiarie. Il consolidamento della signoria di banno contribuì
alla delimitazione di precisi confini territoriali entro cui tutti gli
abitanti erano sottomessi al potere del dominus loci, che si assumeva il
compito di difendere militarmente il territorio. I signori locali godevano
inoltre delle cosiddette bannalità, ossia il potere di imporre monopoli
legati ai diritti di uso delle risorse del territorio, come lo sfruttamento
dei boschi e l'uso del mulino del signore per macinare.

La società feudale

L'affermarsi dei poteri signorili portò a una netta distinzione fra chi
esercitava il potere e chi lo subiva. Furono elaborate ideologie e immagini
della società, a partire dall'XI secolo con Adalberone di Laon (nella sua
opera Carmen ad Robertum regem), che distinguevano i bellatores, coloro che
proteggevano con le armi i deboli dai soprusi e la chiesa dai nemici della
Cristianità, gli oratores, i membri del clero specialisti della preghiera,
e i laboratores, che procuravano il cibo alle altre due categorie,
sostenendo l'intera società.

In questo contesto cambiavano anche le forme di definizione della
supremazia sociale. Secondo Marc Bloch tra il XII e il XIII secolo era
avvenuto un passaggio dalla condizione di "nobiltà di fatto", ovvero
dall'organizzazione in forme aperte e fluide, alla condizione di "nobiltà
di diritto", con la definizione di un ceto chiuso a base ereditaria.

Al concetto di nobiltà è connesso il concetto di cavalleria. I cavalieri,
di origini sociali diverse, erano specialisti della guerra che aiutavano i
signori nell'esercizio del loro dominio. Il possesso del costosissimo
equipaggiamento militare e il prestigio crescente dei cavalieri portò a una
progressiva identificazione tra cavaliere e nobile. L'introduzione di
un'investitura formale, l'adoubement, contribuì alla percezione della
cavalleria come gruppo limitato.¹⁴ La tendenza, fra XI e XII secolo, a
riservare l'addobbamento ai soli figli dei cavalieri, era segno dell'ormai
avvenuta identificazione della cavalleria con la nobiltà, ormai considerata
una classe chiusa.

La riforma gregoriana e i nuovi movimenti religiosi

Sin dall'alto Medioevo la chiesa esercitava un controllo non solo
religioso, ma anche politico ed economico sul territorio. Tali funzioni
avevano attratto l'aristocrazia militare, da cui, intorno all'anno Mille,
provenivano vescovi e abati. In questo quadro si collocano anche le
ecclesie propriae, ossia le chiese fondate dai potenti. Nacquero allora le
prime perplessità circa le ingerenze laiche nella Chiesa, la cosiddetta
questione della libertas Ecclesiae. La fondazione del monastero di Cluny a
Mâcon nel 909/910 è stata a lungo considerata premonitrice della riforma
della chiesa, sebbene nacque come monastero privato di Guglielmo I di
Aquitania. L'abbazia era esente dal controllo vescovile grazie alla
subordinazione diretta alla santa Sede. A Cluny fu affidato alla preghiera
corale un ruolo di primo piano, mentre il lavoro veniva delegato in larga
parte a laici. Tra i secoli X e XI sorsero numerosissimi monasteri,
dipendenti dall'abbazia di Cluny, che aderirono al suo esempio affidandosi
direttamente alla Santa Sede (la cosiddetta congregazione cluniacense).

Al clima della riforma cluniacense si doveva il diffondersi di un desiderio
di riforma nella chiesa secolare. Erano frequenti pratiche come la simonia
(vendita delle cariche), nicolaismo (concubinato) e il nepotismo
(trasmissione delle cariche a parenti prossimi) o, soprattutto tra i
vescovi, pratiche come la mondanità, la superficialità religiosa e l'uso di
considerare l'investitura episcopale come una lucrosa rendita. I movimenti
dei patarini e dei vallombrosiani si scagliarono contro il malcostume dei
vescovi locali.

Il lungo periodo di progressivo distanziamento fra Roma e Costantinopoli
portò nel 1054 allo Scisma d'Oriente: Papa Leone IX, attraverso il suo
legato Umberto di Silvacandida, e il patriarca Michele I Cerulario si
scomunicarono a vicenda. La Chiesa Cattolica romana ruppe ogni rapporto con
la chiesa greco-bizantina, che si autodefinì Chiesa ortodossa. Lo scisma
non fu mai più ricomposto e la frattura fra Occidente e Oriente divenne
insanabile.

Niccolò II nel 1059 emanò uno statuto che fu alla base della Riforma
gregoriana, il Decretum in electione papae: l'elezione pontificia da allora
si sarebbe svolta durante un sinodo dei cardinali, titolari di chiese di
Roma e dintorni (sedi suburbicarie). Ildebrando di Soana, salito al soglio
come Gregorio VII (1073), nel 1075 ribadì il divieto per i laici di
investire gli ecclesiastici e nello stesso anno formulò il Dictatus papae,
raccolta di 27 proposizioni che stabilivano la supremazia del pontefice
sulla Chiesa e gli attribuivano la facoltà di deporre i sovrani laici.
Iniziava così la cosiddetta lotta per le investiture. Nel sinodo di Worms
(1076) l'imperatore Enrico IV dichiarò il papa deposto, mentre Gregorio VII
scomunicò e depose l'Imperatore sciogliendo i suoi sudditi dall'obbedirgli.
A causa della ribellione dei grandi feudatari tedeschi, Enrico IV si recò
nel 1077 davanti al castello di Canossa per ottenere il perdono del Papa
con la mediazione della contessa Matilde (umiliazione di Canossa). Ottenuto
il perdono, Enrico IV nominò un antipapa e occupò Roma nel 1084. Gregorio
VII fuggì sotto la protezione dei Normanni e morì alcuni mesi dopo. I
problemi rimasero irrisolti fino al 1122, quando papa Callisto II e il
nuovo imperatore Enrico V firmarono il concordato di Worms, che regolamentò
le nomine dei vescovi e degli abati nei territori imperiali.

Il Pieno Medioevo fu un periodo di grandi movimenti religiosi. La nascita
di nuovi ordini monastici (Certosini e Cistercensi) e di ordini religiosi
cavallereschi nell'XI secolo avevano già manifestato l'esigenza di
ritornare alla povertà della Chiesa primitiva. Si diffusero fra il XII e il
XIII secolo movimenti pauperistici fondati sull'ideale della vita
apostolica e sulla volontà dei laici di predicare il Vangelo. Gruppi
religiosi come i Valdesi e gli Umiliati furono condannati come eretici dal
papato. I Catari (o albigesi) nel sud della Francia fecero presa su gran
parte della popolazione, e contro di essi fu avviata una vera e propria
crociata nel 1209. Nel novembre del 1215 Innocenzo III convocò il IV
concilio lateranense, in cui venne definitivamente dichiarata la
superiorità della Chiesa rispetto a qualunque altro potere secolare, quale
unica depositaria della Grazia e esclusiva mediatrice tra Dio e gli uomini.
Se da un lato si istituiva il tribunale dell'Inquisizione contro le eresie
nel 1231, dall'altro si incoraggiava la predicazione popolare legittimando
gli Ordini mendicanti (Francescani e Domenicani), che avevano giurato voti
di povertà e si guadagnavano da vivere mendicando.

I poteri universali

Dopo il Concordato di Worms l'importanza del Papato nello scenario politico
europeo è sempre maggiore, grazie anche alla frequente convocazione di
concili ecumenici. L'azione del papa si basava su un'ideologia
universalistica, nata col Dictatus Papae, che poneva il pontefice sopra
ogni altro potere. Si richiamavano a un potere universale anche gli
imperatori del Sacro Romano Impero, legandosi all'eredità dell'Impero di
Roma. Papato e Impero entrarono in crisi nello stesso periodo, fra la metà
del XIII secolo e i primi anni del XIV secolo, e i loro progetti di
supremazia universalistica tramonteranno di fronte all'emergere delle
monarchie nazionali.

Nel 1152 salì al trono di Germania Federico, duca di Svevia, poi noto in
Italia come il "Barbarossa". Federico iniziò una politica conciliante,
rinsaldando il potere in Germania, per poi scendere in Italia nel 1154 per
essere incoronato e poi iniziare a imporre la propria volontà ai comuni
italiani. Durante la dieta di Roncaglia (1158) emise la constitutio de
regalibus, dove stabiliva le prerogative dell'autorità regia (le regalie)
che i comuni avevano usurpato. Questa politica procurò a Federico
l'inimicizia dei comuni dell'Italia settentrionale, capeggiati da Milano.
Dopo la distruzione di Crema (1159) e Milano (1162), le città reagirono
dando vita nel 1167 alla Lega Lombarda, un'alleanza di carattere militare.
Lo scontro decisivo avvenne nel 1176 con la battaglia di Legnano, dove
Barbarossa fu sconfitto dalle truppe comunali. Nel 1183 con la pace di
Costanza Barbarossa riconobbe l'autonomia dei Comuni. In seguito Federico
si accordò col re di Sicilia combinando il matrimonio tra suo figlio, il
futuro Enrico VI, e la figlia di re Ruggero, Costanza d'Altavilla,
celebrato nel 1186.

Nel 1190 Barbarossa morì in Anatolia durante la spedizione della terza
crociata. Suo figlio Enrico VI fu incoronato imperatore l'anno successivo e
nel 1194 ottenne anche la corona di Sicilia. Enrico dovette affrontare le
proteste dei nobili tedeschi, contrari al tentativo di trasformare la
corona imperiale in un titolo ereditario per la dinastia sveva. Alla
prematura morte di Enrico VI, il figlio Federico, a soli tre anni, fu
proclamato re di Sicilia (1198) sotto la reggenza della madre Costanza
d'Altavilla.

Nel 1198 fu eletto pontefice Innocenzo III, con cui il potere della Chiesa
romana raggiunge il suo apogeo. Il papa stesso intervenne nell'elezione
dell'imperatore, appoggiando Federico II, eletto re di Germania nel 1212.
Nel 1220 Federico II fu consacrato imperatore da papa Onorio III. Avendo
poi disatteso le promesse di partecipazione alle crociate, fu scomunicato
dal nuovo papa Gregorio IX, ma nel 1228 guidò una spedizione in Terrasanta
e con un accordo diplomatico ottenne la restituzione di Gerusalemme (quinta
crociata). Nuovamente scomunicato poi deposto (1245) da papa Innocenzo IV
al concilio di Lione, fu duramente sconfitto dai comuni a Parma nel 1248.

Dopo la morte di Federico nel 1250 e il breve regno di suo figlio, Corrado
IV, si aprì il periodo del Grande Interregno (1254-1272), durante il quale
nessuno dei pretendenti al titolo imperiale riuscì a farsi incoronare. Solo
nel 1273 fu eletto un nuovo imperatore, Rodolfo d'Asburgo, grazie
all'intervento del papa. Per un secolo e mezzo la corona imperiale fu
prerogativa di tre casati: Asburgo, Wittelsbach e Lussemburgo. L'ultima
tentazione universalistica fu l'azione di Enrico VII di Lussemburgo (l'alto
Arrigo della Divina Commedia), primo imperatore a discendere in Italia dopo
Federico II, ma morì nel 1313 senza esser riuscito a riportare la pace in
Italia.

La Unam Sanctam di Bonifacio VIII del 1302 costituì l'ultimo episodio del
conflitto medievale tra potere spirituale e potere temporale. La bolla era
una risposta al re francese Filippo il Bello, con cui il papa era entrato
in contrasto, poiché il primo aveva cercato di imporre un tributo al clero
francese. L'anno successivo inviò il suo consigliere Guglielmo di Nogaret,
che con l'aiuto di Sciarra Colonna fece arrestare il Papa ad Anagni
(episodio dello Schiaffo di Anagni) per sottoporlo a processo. Una
sollevazione popolare riuscì a liberare Bonifacio VIII, il quale, però,
morì nello stesso anno. Dopo il breve papato di Benedetto XI, nel 1305 fu
eletto Papa l'arcivescovo di Bordeaux, Clemente V, che decise di non
scendere a Roma, ma di stabilirsi ad Avignone, dando inizio alla cosiddetta
"cattività avignonese".

La formazione delle monarchie nazionali

In Francia nel 987 Ugo Capeto, conte di Parigi, riuscì a prendere il potere
fondando la dinastia che da lui prese il nome di capetingia. Fino
all'inizio dell'XI secolo i capetingi controllarono solo la Francia centro
settentrionale, con il resto del regno diviso in potenti ducati. Luigi VII
riorganizzò la burocrazia regia, con una rete di prevosti e balivi, che
riscuotevano le imposte e amministravano la giustizia. Verso la fine del
XII secolo, con Filippo Augusto, l'autorità dei re franchi riuscì a
estendersi dai Pirenei al canale della Manica in seguito alla battaglia di
Bouvines del 1214.

In Inghilterra la conquista normanna portò alla nascita di un regno
governato da una dinastia francofona. Nel 1066 Guglielmo il Conquistatore,
duca di Normandia, sbarcava in Gran Bretagna sbaragliando con la battaglia
di Hastings la resistenza anglosassone e venendo incoronato re
d'Inghilterra quell'anno. Organizzò le circoscrizioni locali (shires) con
funzionari regi (sheriffs) e creò un catasto, il Domesday Book, con il
quale censì tutte le strutture fondiarie del regno. La nobiltà inglese fu
sostituita con una nuova aristocrazia francofona. Nell'XI secolo fu fondato
l'Exchequer (scacchiere) sotto Enrico I e nacque il parlamento. I
Plantageneti ereditarono il trono inglese con Enrico II, aggiungendo
l'Inghilterra al proprio impero angioino, che comprendeva feudi che la
famiglia aveva ereditato in Francia. Nel 1215 Giovanni Senzaterra firmò la
Magna Charta Libertatum, statuto legale inglese utilizzato per limitare i
poteri del sovrano e proteggere i privilegi degli uomini liberi.

In Spagna il Regno delle Asturie si accollò il peso maggiore della lotta
contro i musulmani. I suoi regnanti ben presto assunsero l'onere e l'onore
di raccogliere l'eredità visigota, in virtù della loro discendenza da don
Pelayo, eroe di Covadonga e, pare, parente dei monarchi visigoti.
Lentamente, con alterne fortune, l'opera di riconquista procedette tra VIII
e XI secolo (importanti, in tal senso, sono i regni di Ferdinando I e
Alfonso VI di Castiglia). La Battaglia di Las Navas de Tolosa (1212) segna
uno spartiacque nella storia della Reconquista: dopo questa brillante
vittoria l'impero Almohade si disgregò in nuove taifas; le principali città
more (Cordova, Siviglia e in genere tutta la valle del Guadalquivir) furono
conquistate dai cristiani. Ciò che rimaneva del Bilad al-Andalus si
riorganizzò attorno alla taifa di Granada.

In Italia meridionale si andava formando il Regno di Sicilia. I Normanni,
stabilitisi ormai in Normandia dalla Scandinavia, vedevano angusto il
proprio territorio e cercavano sbocchi di espansione. Fu così che la
famiglia Altavilla riuscì a inserirsi nel Meridione d'Italia sfruttando le
rivalità tra i vari signori locali e impadronendosi di Puglia e Calabria.
La loro fortuna fu nell'avere dalla loro parte il papato, in cerca di
alleanze durante la difficile disputa contro l'Impero tedesco. Nel 1059
papa Niccolò II riconobbe i territori normanni e nominò Roberto il
Guiscardo duca di Puglia e di Sicilia, nonostante l'isola fosse allora
ancora sotto il controllo degli Arabi. Tra il 1061 e il 1091 Ruggero
d'Altavilla, fratello di Roberto, strappò la Sicilia agli Arabi. Nel 1071,
infine, gli ultimi baluardi bizantini, Brindisi e Bari, caddero in mano
normanna. Nel 1113 Ruggero II riuscì a riunire nelle sue mani tutti i
possedimenti normanni creando uno stato fortemente accentrato.

Nel 1130 nacque il Regno di Sicilia, per volontà dell'antipapa Anacleto II
espressa al concilio di Melfi. Le strutture amministrative normanne
rimasero intatte col passaggio del regno alla dinastia sveva nel 1194. Alla
morte di Federico II, suo figlio Manfredi divenne reggente sul trono di
Sicilia. Incoronato re nel 1258, sconfisse, alleato con i ghibellini, i
guelfi nella battaglia di Montaperti (1260). Scomunicato, Manfredi fu
sconfitto e ucciso nella Battaglia di Benevento (1266) dal conte Carlo
d'Angiò, chiamato in causa dal papa, che lo nominò nuovo Rex Siciliae.
L'ascesa di Carlo d'Angiò al trono siciliano determinò una guerra tra
Pietro III d'Aragona, imparentato con gli Hohenstaufen, e gli Angiò,
conclusasi nel 1302 con la Pace di Caltabellotta, cui seguì la divisione
del regno in due: Regnum Siciliae citra Pharum (noto nella storiografia
moderna come Regno di Napoli) e Regnum Siciliae ultra Pharum (anche noto
per un breve periodo come Regno di Trinacria, noto nella storiografia
moderna come Regno di Sicilia).

Le città e la rivoluzione politica

La vita cittadina in Europa raggiunse il suo apogeo tra il XIII e la prima
metà del XIV secolo. In particolare le città italiane riuscirono ad avere
il primato nel settore manifatturiero e in particolare nel commercio. Il
grande slancio economico si tradusse anche nella reintroduzione in Europa
della moneta aurea.

L'Italia fu una delle zone di maggiore fioritura economica, culturale e
artistica, sebbene da un punto di vista politico ci fu un continuo stato di
lotta, interna ed esterna. I problemi tra papato e impero al tempo di
Federico I e soprattutto di Federico II divisero i comuni italiani in
guelfi e ghibellini, due fazioni nelle quali confluivano tutta una serie di
scelte politiche locali (spesso si diventava guelfi o ghibellini in
funzione di lotta ai propri avversari che appartenevano alla fazione
opposta) che solo a livello teorico venivano ricollegati alle lotte
sovranazionali tra papato e impero. Molti storici hanno sottolineato come
dietro l'alibi di "guelfismo" e "ghibellinismo" si nascondesse
un'insanabile spirale di violenza e vendetta.

A causa di questa elevata conflittualità si diffuse il sistema podestarile
al posto di quello consolare, con la differenza che il podestà era un
forestiero, quindi al di fuori delle lotte interne cittadine e teoricamente
in grado di mediare tra le fazioni. Nel corso del secolo XII si erano
andati formando nuovi ceti, che inizialmente venivano tenuti fuori dalla
vita politica in quanto non "aristocratici". La "gente nova" (per citare la
stessa espressione usata da Dante Alighieri) erano signori del contado
inurbati in città, arricchiti dalla richiesta di derrate alimentari causata
dalla crescita demografica, i banchieri, i mercanti, i professionisti di
arti liberali (giuristi e medici), gli artigiani e, nelle città di mare,
gli armatori che si erano arricchiti con i commerci con gli stati crociati.

Questi ceti emergenti si riunirono in corporazioni di arti e mestieri che
tutelavano i loro interessi, controllavano la qualità dei prodotti, i
prezzi e la formazione dei nuovi addetti. Queste "Arti" già a partire dalla
prima metà del XIII secolo iniziarono ad avere un potere politico sempre
più rilevante, con la costituzione dei cosiddetti "Popoli" (dal nome del
ceto populares in antitesi a quello dei potentes, gli aristocratici di
origine feudale), con a capo il capitano del Popolo. Verso la fine del XIII
secolo un po' dappertutto il ceto dei magnati venne cacciato, almeno
formalmente, dal governo cittadino, talvolta con vere e proprie leggi
antimagnatizie. I rapporti tra magnati e popolani furono spesso
conflittuali, ma si assisteva anche ad alleanze reciproche, spesso
matrimoniali, che fondevano le famiglie più ricche a quelle più nobili,
portando vantaggi reciproci e permettendo di eludere la legislazione
anti-popolana (prima) e anti-magnatizia (poi).

A partire dal Trecento infatti la distinzione tra Popolo e nobili divenne
sempre meno rintracciabile, per la fusione dei due ceti, nascendo così un
"Popolo Grasso", di cittadini abbienti e potenti, contrapposto al "Popolo
Magro", un ceto medio di attività soprattutto artigianali. Esisteva poi il
ceto più basso il "Popolo minuto", dei salariati e dei piccolissimi
commercianti che non aveva nessuna rappresentanza politica e che iniziò a
farsi sentire solo dopo il brusco peggioramento delle condizioni di vita
dopo la crisi del XIV secolo.

Città e campagne nel Medioevo

Dopo la carestia del 1347 e la catastrofica epidemia del 1348, la
popolazione fu decimata, e la scomparsa di un numero impressionante di
individui ebbe una serie di effetti sulle campagne e città europee.
L'Europa subì alcuni cambiamenti di segno opposto a quelli che l'avevano
caratterizzata tra X e XIII secolo, quando la popolazione era cresciuta,
erano nati villaggi e città, si coltivavano nuove terre. In molte aree la
natura riprese il sopravvento, e fra Tre e Quattrocento aumentarono le
terre destinate alla pastorizia, ma la crisi offrì anche l'occasione per un
grandioso processo di trasformazione: alcune città decaddero e molti centri
si trovarono in difficoltà; altri tuttavia presero vigore, per cui non si
verificò una decadenza come quella del periodo altomedievale.

Dal X al XIV secolo ci fu una crescita economica e demografica senza
precedenti; con il crescere demografico si intensificarono produzione e
scambi, bonifiche, costruzioni di ponti, canali e strade, realizzazioni di
nuovi borghi e mercati. In molte zone fu raggiunto il livello di massima
saturazione in età preindustriale, e fu grazie a questa espansione che si
delineò l'Europa che si è contraddistinta come civiltà urbana.

Non vi furono "motori" né spiegazioni causali straordinarie, né improvvise
svolte epocali, ma una lenta e costante crescita della popolazione e del
prodotto globale. Prima dell'VIII secolo infatti, a causa della crisi
dovuta alla disgregazione dell'impero romano, alle pesti e ai disordini,
soprattutto nel versante mediterraneo dell'Europa, la situazione era in
declino, mentre, quando questi fattori che limitavano vennero meno, il
tasso di crescita della popolazione riprese senza ostacoli; i motivi della
decadenza erano quindi legati a fattori indipendenti dall'equilibrio
ambientale tra uomini e risorse.

È possibile perciò ricostruire la dinamica economica pienomedievale
assumendo come principale fattore di cambiamento e sviluppo il regolare i
ncremento demografico.

Tale incremento fu sostenuto all'inizio dall'espandersi e addensarsi di
insediamenti umani e coltivazioni; il processo (avviatosi a seconda dei
casi in momenti diversi ma per lo più tra X e XI secolo) di allargamento
delle aree già coltivate, di occupazione di terreni non sottoposti a
sfruttamento regolare, di dissodamento e colonizzazione di nuove terre,
raggiunse il culmine nel corso del XII secolo, e proseguì, anche nelle aree
più densamente popolate, fino alla metà del Duecento.

L'accrescimento delle aree coltivate non dipese però soltanto dalla
disponibilità di terre, ma dalla possibilità e capacità di mettere a frutto
e sviluppare altre risorse-chiave: le tecniche e la quantità di lavoro
umano.

Nuovi aratri, ruote, ferrature di animali, nuovi gioghi, così come la
rotazione triennale, permisero incrementi della produttività ma non furono
la causa della crescita, anche perché le prime regioni europee nelle quali
risultano presenti non furono anche le prime nella trasformazione
economica, ed altre novità, quali i mulini ad acqua, si diffusero nelle
zone più precocemente investite dalla crescita solo dopo che questa si era
già manifestata. Il mutamento tecnologico medievale fu dunque un fenomeno
più complesso dell'adozione di nuovi attrezzi o di una specifica pratica
agricola; importate dall'Asia quasi tutte le principali "invenzioni"
medievali si diffusero man mano che fu necessario far fronte ai bisogni
dell'aumento demografico, quindi possiamo definirle una conseguenza e non
la causa di esso.

Anche il rendimento agricolo migliorò, ma per ettaro e su scala
pluriennale, via via che i sistemi altomedievali, basati su un'agricoltura
estensiva e su prolungati periodi di riposo dei terreni, lasciavano il
posto a coltivazioni sempre più frequenti e specializzate, e ad una
presenza più intensa del lavoro umano: fu necessario infatti un notevole
incremento della quantità e qualità di lavoro per garantire raccolti
sufficienti.

Mentre popolazione e produzione erano in costante ascesa, l'equilibrio fra
uomini e risorse fu dunque assicurato dalla crescita prolungata di tutti i
fattori produttivi: terra, lavoro, investimenti.

L'innovazione tecnologica non interessò solo le coltivazioni, ma anche i
manufatti, gli edifici, la produzione tessile, l'estrazione e lavorazione
dei metalli.

La crescita demografica e lo sforzo produttivo che si protrassero per
quattrocento anni trasformarono il paesaggio occidentale, modificando le
forme di insediamento: la popolazione si concentrò infatti in agglomerati
distinti dagli abitati sparsi, e non si formarono solo città ma anche una
rete di villaggi e borghi, che diedero vita ad un incremento delle vie di
comunicazione, la preferita delle quali fu la marittima, anche se, con un
grosso investimento di energia umana si sviluppò in modo straordinario il
sistema delle infrastrutture terrestri.

Le opportunità di scambio e la divisione del lavoro fra le diverse comunità
moltiplicarono i mercati settimanali e periodici. La specializzazione delle
colture che seguì allo sviluppo dei consumi urbani e delle manifatture
tessili portò però ad un maggiore condizionamento delle annate sfavorevoli:
il timore delle carestie, che compare nel IX secolo è quindi un segnale
delle trasformazioni avvenute, del passaggio da una economia stagnante ed
estensiva a basso grado di specializzazione produttiva e di sfruttamento
delle risorse, a un sistema economico dinamico, a più alta intensità di
lavoro ed utilizzo dei fattori.

I miglioramenti e le intensificazioni delle colture furono realizzati
grazie all'iniziativa delle famiglie contadine, le cui caratteristiche, in
età pienomedievale, erano essenzialmente la mobilità e la propensione al
cambiamento, in parte per ricercare nuovi spazi agricoli, in parte per
accumulare risorse; gli aristocratici dal canto loro premevano per ottenere
più beni e servizi e favorirono la diffusione degli scambi e la
commercializzazione, dando luogo a strutture (mulini, ponti, strade,
approdi fluviali, luoghi di pedaggio e mercato) che incrementarono lo
sviluppo commerciale delle campagne.

Questa nuova economia vide l'uso del denaro, ma esso non fu, come di solito
si tende a credere, un risultato, bensì un requisito iniziale del tipo di
sviluppo economico che si era manifestato in questo periodo.

Già prima dei carolingi era stato coniato denaro in argento, ma dalla metà
dell'XI secolo alla metà del XII aumentò la domanda di denaro e diminuì
l'offerta di argento. Fu dato fondo così ai tesori delle chiese e dei
monasteri e furono istituite zecche feudali locali. Dopo il 1160 invece il
metallo tornò sul mercato, e le monete furono usate per i piccoli pagamenti
nelle città e nelle campagne più commercializzate, mentre si affiancava il
denaro grosso delle zecche regie, e genovini e fiorini aurei
rappresentarono, insieme ai più tardi ducati, il principale mezzo di
pagamento internazionale da metà Duecento in poi.

L'organizzazione curtense si era sviluppata dentro un quadro di prima
diffusione del denaro e di circolazione dei surplus agricoli, mentre lo
stabilizzarsi di nuove relazioni di dominio signorile nell'XI secolo
avvenne nel pieno della crescita, e può essere considerato come una
reazione aristocratica al mutamento economico, che l'assecondò ed
incentivò.

La pressione demografica, la commercializzazione e l'uso delle monete
favorirono anche il processo di frazionamento dei mansi e la
ristrutturazione delle grandi tenute fondiarie, anche se si smembrarono
solo i patrimoni che coprivano spazi molto estesi, sovraregionali, e le
grandi proprietà si orientarono verso i centri urbani dominanti sul
territorio, poiché in essi si concentrava la domanda dei surplus agrari.

In gran parte dell'Europa le corvées si trasformarono in pagamenti in
denaro, e nei contratti agrari ci fu una evoluzione in direzione di affitti
sempre più brevi, contratti scritti e, dalla fine del XII secolo, passaggi
dai censi fissi (anche in denaro) a canoni parziari in natura; con la
crescita della produzione e degli scambi aumentarono anche i redditi
relativi ai diritti su mulini, passi, ponti.

Nell'Italia centro-settentrionale il sistema curtense che vigeva dall'alto
Medioevo, si basava su un uso limitato delle corvées, e su una relativa
frequenza di censi fissi o sostitutivi in denaro; il concentrarsi della
proprietà della terra in mano alle aristocrazie cittadine consentì lo
sviluppo di patti a metà del raccolto, prefigurazioni del contratto di
mezzadria.

Intanto la presenza del denaro modificava anche la mobilità sociale,
allargando ad esempio il divario tra contadini agiati e meno agiati, anche
se va sottolineato che tale presenza interessò solo le realtà contadine a
contatto con il mondo urbano, dove in effetti la moneta e gli scambi erano
determinanti per la qualità della vita.

Le crociate e il Mediterraneo bassomedievale

A partire dall'XI secolo l'Occidente latino ricominciò a rimpossessarsi del
Mediterraneo, espandendosi verso Oriente. Si svilupparono in questo periodo
le cosiddette repubbliche marinare. Alcune di esse ( Amalfi e Gaeta¹⁵ )
godevano di una fiorente economia e di un'autonomia politica considerevole
già dall'Alto Medioevo. L'esaurirsi delle razzie corsare musulmane dopo il
X secolo permise il prosperare di nuove repubbliche marinare: Genova, la
sua protetta Noli, Pisa, Ancona¹⁶ e, in Dalmazia, Ragusa.¹⁷ A Venezia si
svilupparono traffici di grande portata, grazie a una rete finanziaria,
produttiva e commerciale che seppe instaurare in un vero e proprio impero
economico.

La navigazione sull'Adriatico fu sicura fin dal IX secolo e permise lo
sfruttamento di rotte che andavano da Costantinopoli, alla Siria e la
Palestina, al Nordafrica e alla Sicilia. I veneziani, nonostante i
reiterati divieti, commerciavano con gli Arabi, comprese quelle merci
proibite quali armi, legname, ferro e schiavi. Contemporaneamente Genova e
Pisa iniziavano a emergere con politiche autonome. Nelle città più
importanti d'Oriente tutte le repubbliche marinare avevano dei veri e
propri quartieri con empori, fondachi, cantieri navali e arsenali, dove
convergevano le piste carovaniere e da dove partivano le navi con i
preziosi carichi per l'Europa; Genova, Venezia e Pisa ebbero anche il
possesso di vasti territori oltremare.

Intanto nel 1059 l'impero bizantino vedeva la fine della dinastia macedone,
cinque anni dopo lo Scisma d'Oriente. Il trono fu conteso tra le due più
potenti famiglie bizantine del tempo, i Comneni, che avevano il potere
militare e i Ducas, che avevano il potere politico. Mentre ciò accadeva,
l'esercito bizantino fu sconfitto dai turchi selgiuchidi, nella battaglia
di Manzicerta, nel 1071. Dopo questa battaglia, in breve tempo, l'impero
bizantino perse tutta l'Asia Minore. La contesa tra le due famiglie si
concluse nel 1081 con l'ascesa al trono del generale Alessio I Comneno. I
Comneni continuarono la politica dei macedoni tesa a rafforzare
militarmente l'impero e riuscirono a risollevare le sorti dell'impero, che
sembravano segnate.

Fu in questo clima, segnato dall'affermarsi delle etnie berbere e turche a
danno degli Arabi, che Papa Urbano II indisse un pellegrinaggio armato al
concilio di Clermont (1095), dando inizio alle crociate. All'appello
risposero sia la nobiltà europea, sia un'ampia fetta di gente comune
animata dall'entusiasmo inculcato da alcuni predicatori come Pietro
l'Eremita. Partiti verso Costantinopoli senza una strategia precisa, le
truppe guidate da principi francesi, normanni e fiamminghi conquistarono in
poco tempo tutta la costa del Mar di Levante, e nel 1099 presero
Gerusalemme.

I crociati crearono un Regno affidato a Goffredo di Buglione, ma solo suo
fratello Baldovino prese il titolo di re. Le conquiste vennero spartite tra
i partecipanti all'impresa creando gli Stati crociati e alcuni feudi
minori, tutti sottoposti, almeno formalmente, al re di Gerusalemme. Questa
fu soltanto la prima di ben nove crociate, non tutte finalizzate alla
conquista o alla difesa della Terra Santa.

Col tempo la crociata, infatti, rivolta ora contro i musulmani di Spagna, i
pagani dell'Europa nord-orientale (Crociate del Nord), gli eretici della
Linguadoca e gli avversari politici del Papato in Italia, divenne una
semplice guerra investita di sacralità, per la quale il papato si serve
appunto di un concetto che risulta efficace al fine di mobilitare grandi
masse di fedeli, ma che porta anche alla degenerazione dello stesso
concetto. Nel tempo i crociati poterono beneficiare di una commutatio del
loro voto fatto quando presero la croce, ossia anziché partire per la Terra
Santa, essi poterono partecipare alle spedizioni militari che furono
investite dei privilegi previsti per le Crociate nel Levante.

Dal XIII secolo le crociate cominciarono a essere dirette contro altri
cristiani, come la sopraccitata crociata albigense e la quarta crociata
contro Costantinopoli. Alla scomparsa della dinastia dei Comneni seguì la
perdita, in sequenza, di Serbia, Croazia e Dalmazia. Nel 1204 Venezia
inflisse il colpo finale all'impero, deviando la crociata alla capitale
bizantina. I crociati assediarono la città e la conquistarono, rovesciando
così l'Impero d'Oriente, ed elessero Baldovino conte di Fiandra, eletto dai
crociati "imperatore latino di Costantinopoli".

L'Impero latino avanzò pretese su tutti i territori controllati dall'Impero
bizantino fin dal momento in cui Costantinopoli venne conquistata ed
esercitò il controllo su parte della Grecia. Gran parte del territorio
rimase però nelle mani degli stati rivali guidati dagli aristocratici
dell'ex-Impero, come il Despotato d'Epiro, l'Impero di Nicea, e l'Impero di
Trebisonda, anche se i parenti di Baldovino, conte delle Fiandre,
combatterono lungamente per assicurarsene il dominio. L'Impero latino ebbe
termine il 25 luglio 1261, quando Michele VIII Paleologo riuscì a
riconquistare Costantinopoli nel 1261 e sconfisse l'Epiro, rivitalizzando
l'Impero ma dando troppa attenzione all'Europa quando le province asiatiche
erano la preoccupazione principale.

Se sul lungo periodo i risultati politici delle crociate furono
fallimentari, non riuscendo a creare un dominio stabile in Terra Santa, i
risultati dal punto di vista culturale furono enormi. Grazie ai rinnovati
contatti col mondo bizantino e islamico si ebbe un rifiorire del sapere
scientifico in Europa, che era caduto nell'oblio. A metà del XII secolo una
équipe di dotti guidati da Pietro il Venerabile, abate di Cluny tradusse il
Corano; verso il 1187 iniziò a circolare Aristotele. I testi latini e
greci, filtrati dal mondo arabo, contenevano anche cognizioni provenienti
da Persia, India e perfino (in maniera mediata) Cina, soprattutto riguardo
alla medicina, all'astronomia e alla matematica. Arrivarono anche
discipline orientali che, sebbene avessero interessato il mondo ellenistico
e tardo-antico, erano ormai sconosciute in occidente, come l'astrologia e
la magia. La conquista più duratura di quel periodo storico fu
l'introduzione dei numeri arabi posizionali e dello zero, entrambe scoperte
di origine indiana. Questo nuovo sistema di numerazione fu introdotto in
Occidente dal pisano Leonardo Fibonacci, con il Liber abaci del 1202.

L'economia bassomedievale

Dal Duecento la bilancia commerciale tra Oriente o Occidente divenne
positiva per il secondo dopo secoli di assoluto predominio commerciale
dell'Europa sud-orientale. La larga circolazione di merci anche non
preziose permise un vorticoso impennarsi degli scambi economici e l'aumento
di ricchezza. Merci orientali e occidentali, nordiche e mediterranee
circolavano velocemente via mare e via terre, e assieme a esse si
spostavano gli uomini e i capitali. I mercanti seppero presto dotarsi di
strumenti giuridici e tecnologici in grado di soddisfare la domanda
crescente di oro: nacquero nuovi tipi di contratto commerciale, più
flessibili e omologati dappertutto; nacquero le società di persone e di
capitali, le compagnie commerciali (a scadenza annuale, rinnovabili) e le
commende (tra imprenditori con capitali e commercianti che li facevano
fruttare). Nacquero le prime banche in senso moderno (in grado di far
fruttare i capitali) e le prime forme di assicurazione. Per evitare di
trasportare fisicamente il denaro nacquero strumenti creditizi che
permettevano la riscossione di somme precedentemente versate in altre città
mostrando lettere bollate della banca. L'attività bancaria prosperò
nonostante i divieti ecclesiastici di guadagnare denaro "dal denaro".

Dal XII secolo alcune città italiane avevano ricevuto l'autorizzazione
imperiale di battere il "denaro", la moneta argentea carolingia, che però
tendeva a svalutarsi col tempo. Il miglioramento economico stimolò il conio
di monete più pregiate, con un maggiore contenuto argenteo, detti "grossi"
o "bianchi". La moneta aurea fece la sua ricomparsa stabile in Europa
occidentale nella seconda metà del Duecento a Firenze e Venezia, che
coniarono, rispettivamente, il fiorino e il ducato o zecchino, che
divennero i mezzi principali dei grandi scambi internazionali.

Un'altra novità del Medioevo fu la nascita delle "compagnie", società
mercantili-imprenditoriali che sostituirono il commercio un tempo basato
sui mercanti itineranti. Le compagnie avevano succursali nelle più
importanti piazzeforti ed erano organizzate in maniera tale da poter far
muovere merci e capitali senza bisogno di far muovere i suoi dirigenti né
il denaro, che grazie alle lettere di cambio si poteva riscuotere in
qualsiasi filiale della compagnia.

Oltre all'Italia, l'altra grande zona commerciale europea era l'area del
Mar Baltico e il Mare del Nord, con le attivissime città portuali
anseatiche. Il punto di incontro tra le merci italiane e nordiche era
soprattutto il porto di Bruges. Altre zone, come l'Inghilterra o il regno
di Napoli, ebbero un ruolo più passivo nello sviluppo economico, venendo
monopolizzate da mercanti stranieri che le spogliavano delle materie prime
sottocosto e vi rivendevano a prezzi molto alti i prodotti finiti.

Ma anche il settore produttivo venne rivoluzionato, con una passaggio da un
sistema artigianale (dove si produceva su richiesta) a un sistema
manifatturiero (dove si produceva per vendere) che ebbe luogo tra l'XI e il
XIII secolo, con variazioni da luogo a luogo e da merce a merce. Spesso
nelle città si creò un sistema di manifattura diffusa, con le varie fasi
della lavorazione delle stoffe affidate a vari lavoratori specializzati.
Tra questi i tintori emersero perché lavoravano strumenti complessi e
materie prime costose. Notevoli furono le innovazioni tecnologiche, tra le
quali il filatoio a mano, il telaio orizzontale e la gualchiera, ma anche
la riscoperta del vetro e la rinnovata produzione ceramica grazie alla
ruota a pedale. La lavorazione dei metalli fece grandi progressi, con forni
più efficienti che permisero la lavorazione dell'acciaio e le opere di
grandi dimensioni quali le campane o le canne d'organo.

La cultura bassomedievale

A Chartres nacque nel XII secolo una scuola cattedrale dove per la prima
volta si iniziò a guardare allo studio della natura, delle scienze e, senza
tralasciare lo studio delle Scritture e il culto per le auctoritates, ci si
ispirava alla tradizione neoplatonica. Andava nascendo un nuovo approccio
allo studio, quello della logica, che offriva un metodo innovativo con in
quale affrontare lo scibile: invece di commentare letteralmente le Sacre
Scritture si andava alla ricerca dei criteri per poter comprendere, al di
là della fede, quello che era giusto e quello che non lo era. Il fondatore
di questa scuola di pensiero viene considerato Pietro Abelardo, duramente
avversato dai tradizionalisti, la cui eredità fu raccolta dal monaco
camaldolese Graziano, che redasse una raccolta completa di diritto canonico
(il Decretum), servendosi proprio della logica abelardiana; da allora la
logica fu alla base del rinnovamento nella teologia e filosofia che va
sotto il nome di scolastica. I grandi maestri della scolastica furono
Alberto Magno, Tommaso d'Aquino e Duns Scoto, che applicarono il metodo
abelardiano, arricchito anche dalle traduzioni di Averroè che permise la
riscoperta di Aristotele in Occidente, alla ricerca teologica, indagata
come una vera e propria scienza, usando quindi le facoltà intellettuali
umane.

Nelle città si sviluppò una sorta di scuola primaria privata, alla quale
poteva seguire la scuola d'abaco, dove si insegnavano ai ragazzi più grandi
nozioni di matematica e di ragioneria. Per quanto riguarda il livello
superiore di istruzione, nel XIII secolo alle scuole cattedrali si
affiancarono le università, che nacquero come associazioni private di
studenti, che subito mirarono a un riconoscimento ufficiale e alla
concessione di benefici di carattere giuridico e economico. Le prime sedi
universitarie nacquero collegate alle scuole cattedrali o in maniera
autonoma un po' in tutta Europa. Il centro di maggior fervore culturale era
Parigi, ma lo Studium di più antica fondazione risulta quello di Bologna,
dove nel 1088 si istituzionalizzò una scuola di diritto gestita da laici. A
partire dal XIII secolo nasce anche la produzione e il commercio dei testi
dei maestri ad uso degli studenti. Si diffusero le peciae, fascicoli
venduti dagli stationarii (artigiani specializzati che copiano libri per
mestiere)¹⁸ , scritti su carta, materiale più economico, la cui tecnica di
produzione era stata importata in Europa dagli arabi, che l'avevano appresa
dai cinesi.

Nelle città del tardo Medioevo si andava sviluppando una cultura "laica",
determinata dalla grande sete di risposte a questioni pratiche e concrete,
in campo sociale, economico e politico. Senza metter in discussione la fede
o l'importanza della teologia o del latino, i ceti dirigenti cittadini
amavano la cultura detta "cortese", con i poemi epici, le poesie finemente
erotiche, i romanzi cavallereschi. In zone come la Toscana, le signorie
venete e romagnole o le corti sicule di Federico II o catalane di Alfonso X
il Saggio si erano creati dei circoli poetici, derivati dalle composizioni
provenzali dei trovatori, dove nacquero talvolta anche forme espressive
nuove, come il dolce stil novo. Nel corso del Duecento inoltre si diffuse
in Italia l'uso del volgare, adoperato in poesia sin dal Cantico delle
creature di san Francesco, datato 1224. Il volgare era l'espressione di un
ceto emergente di banchieri, mercanti, imprenditori, ecc., che guardavano
con diffidenza ai lunghi tempi necessari per apprendere il latino e alle
materie più astratte. La richiesta di sapere scientifico alla portata del
cittadino medio fece nascere i sunti o le "volgarizzazioni" di opere e
trattati di scienze e altro, come il Trésor di Brunetto Latini o il
Convivio di Dante Alighieri. Nel XII secolo nacque anche l'uso di
registrare cronache cittadine e anche familiari, che fissavano la memoria
storica in maniera più agevole e più snella dell'antica cronachistica
ecumenica in latino.

Dall'arte romanica all'arte gotica

Il progresso nella società si accompagnò anche a un rinnovamento artistico
e a un rinnovato slancio architettonico verso edifici di grandi dimensioni,
soprattutto edifici religiosi: era infatti dall'epoca romana che in Europa
occidentale non si costruivano opere monumentali su larga scala e
diffusamente.

Tra XI e XII secolo si diffuse lo stile "romanico" (termine coniato solo
nel XIX secolo), caratterizzato da una ritrovata monumentalità e da una
maggiore complessità negli edifici. Esso assorbì, da regione a regione, le
più svariate influenze (arabe, paleocristiane, classiche, bizantine...),
con alcune caratteristiche comuni come l'uso diffuso (ma non esclusivo,
perché restò a lungo l'alternativa delle capriate) di volte a botte e volte
a crociera, le spesse murature, le complesse forme, l'uso di apparati
scultorei per decorare.

L'edificio simbolo di questa epoca fu la cattedrale, che iniziò a
simboleggiare la ricchezza e il prestigio dell'intera comunità cittadina,
con gare tra città vicine per avere l'edificio più grande, bello e
maestoso.

Già dalla metà del XII secolo si diffuse in Francia un nuovo stile, detto
poi gotico (un termine coniato nel Rinascimento con risvolti negativi), che
gradualmente conquistò tutta l'Europa. L'architettura gotica fu
rivoluzionaria per il modo innovativo di concepire la struttura degli
edifici: il peso non veniva più sorretto dalle pesanti pareti, ma da una
serie di elementi (colonne, archi, volte, contrafforti, pinnacoli, ecc.)
che permettevano di svuotare le pareti riempiendole di grandi e luminose
vetrate, e di raggiungere altezze in verticale inimmaginabili.

Grandi diffusori del gotico furono i cistercensi, che lo portarono in
Italia dove però non ebbe mai una forte presa, almeno secondo le forme
transalpine, che vennero mediate in edifici più legati alla tradizione
romanica. Durante il XIII secolo gli ordini mendicanti furono responsabili
del rinnovamento artistico. Davanti alle loro chiese nacquero vaste piazze
per accogliere la popolazione che attendeva con trepidazione gli infuocati
sermoni; inoltre iniziò l'uso di dare cappelle a famiglie e personalità,
affinché con la creazione di abbellimenti essi potessero espiare i propri
peccati.

Ma l'edilizia non riguardò solo le chiese, anzi con l'affermazione dei
Comuni i ceti dirigenti locali spesso si affidarono all'architettura per
dimostrare, anche visualmente, il loro potere e prestigio. I vari palazzi
comunali o del podestà erano nelle città italiane il polo laico,
complementare a quello religioso; questi palazzi dovevano superare in
altezza e in bellezza tutte le altre architetture laiche della città. Entro
il XIV secolo molte città avevano provveduto a cingersi di almeno una nuova
cerchia di mura (rispetto alle mura romane che spesso erano state
continuativamente usate) che inglobasse le zone esterne ormai densamente
popolate per l'arrivo ingente di immigrati dalle campagne.

Da un punto di vista urbanistico gli ampliamenti delle città e le nuove
fondazioni seguivano un andamento casuale, ben riconoscibile tutt'oggi
nelle piante di molte città, anche perché opposto al reticolo regolare di
quei nuclei più antichi di epoca romana. Una delle eccezioni fu Firenze,
dove ad Arnolfo di Cambio è tradizionalmente attribuito un progetto
urbanistico con la riorganizzazione delle piazze e il tracciato di nuove
strade rettilinee che vennero inglobate nella nuova cinta muraria,
triplicata rispetto alla precedente in area racchiusa.

Tardo Medioevo

Crisi del Trecento

Dopo due secoli di grande sviluppo e prosperità nel continente europeo, il
Trecento fu un secolo di rottura, con l'interruzione di fenomeni in
crescita come lo sviluppo demografico, l'ampliamento e la creazione di
nuove città, lo straordinario aumento dei traffici in quantità e in
qualità. Oggi si inizia a considerare che il regresso possa essere stato
causato innanzitutto da una variazione del clima, con la fine del
cosiddetto periodo caldo medievale, che aveva permesso lo scioglimento dei
ghiacci (si pensi alla navigazione dei Vichinghi), la coltivazione della
vite fin sopra Londra, abbondanti raccolti facilitati dalla piogge scarse e
regolari e le tiepide primavere. Gli aspetti più gravi riguardarono la
carestia del 1315-1317, il ristagno economico, la peste nera e le
conseguenti rivolte popolari.

Grandi porzioni di terra furono abbandonate e lasciate incolte, mentre, a
causa del declino del numero di lavoratori, i salari aumentavano
progressivamente. I tentativi dei proprietari fondiari di abbassare i
salari con la forza fallirono. Tutto questo non fece altro che aumentare il
risentimento dei ceti subalterni verso i più ricchi, che sfociò in una
serie di rivolte. Nel 1358 in Francia ebbe luogo le rivolte della
jacquerie, dove i contadini inferociti misero al rogo parecchi castelli e
aggravarono la situazione già difficile durante la guerra dei cent'anni.
Nel 1378 si ebbe la rivolta dei Ciompi, i salariati più bassi nella
produzione laniera, a Firenze. Essa obbligò il governo fiorentino a
concedere loro il diritto di avere riconosciuta una propria corporazione e
a partecipare al governo cittadino. Le nuove arti "del Popolo di Dio" (cioè
non Maggiori né Minori) vissero fino al 1382, quando l'alleanza tra i ceti
dominanti e intermedi isolò i Ciompi e i loro alleati, togliendo loro tutte
le rivendicazioni che avevano ottenuto. In Inghilterra si ebbe una dura
rivolta cristiano-popolare nel 1381, capeggiata da Wat Tyler e John Ball,
che si ribellarono al duro regime fiscale imposto dal re a causa della
lunga guerra contro la Francia.

La disordinata religiosità che fu animata dalla sensazione di terrore e di
disorientamento a fronte dell'inspiegabile susseguirsi di calamità e
sciagure (carestie, epidemie, guerre, l'avanzata dei Turchi o dei Tartari),
fu permeata da elementi apocalittici e irrazionali, che credevano in
un'azione diabolica congiunta e particolarmente efficace. La fine del mondo
e la venuta dell'Anticristo sembravano più vicine che mai e si cercarono
dei nemici da combattere, che erano, oltre ai cattivi cristiani, gli ebrei
e le streghe, contro le quali si scatenò una vera e propria caccia.

L'Italia tardomedievale

Mentre nel resto d'Europa si affermavano le monarchie nazionali, l'Italia
tardomedievale vide la formazione di regimi signorili (le signorie
cittadine) o oligarchici.

Durante i periodi di crisi si iniziò ad appoggiarsi su un unico
personaggio, magari esterno alla città, che tenesse la "balìa", ovvero il
potere assoluto, in un momento di difficoltà. Questi "signori" permisero di
superare alcune impasse politiche, ma spesso essi cercarono di consolidare
il loro potere e magari trasformarlo in ereditario: fu la nascita delle
signorie dal 1240 in poi (Torriani e poi Visconti a Milano, Gonzaga a
Mantova, Este a Ferrara, Scaligeri a Verona, da Carrara a Padova, Ordelaffi
a Forlì, Malatesta a Rimini, da Polenta a Ravenna, da Montefeltro a Urbino,
Da Varano a Camerino, ecc.). Rimanevano tuttavia funzionanti le istituzioni
comunali, sebbene spesso si limitassero a ratificare le decisioni del
Signore.

Stati comunali minori sparivano aggregandosi ad altri più grandi, per
conquiste o per trattative diplomatiche. Nel XIV secolo i signori ottennero
il titolo di vicario imperiale e tra il XIV e il XV secolo i titoli di duca
e marchese. L'assegnazione di questi titoli è indice della stabilizzazione
dei poteri signorili. Alla fine le Signorie si evolsero in Principati con
dinastie ereditarie. Ciò avvenne quando i Signori, riconoscendo
l'imperatore e pagando una quantità di denaro, vennero legittimati e
riconosciuti come autorità da sudditi e principi. Questo cambiamento fu
reso possibile grazie all'incapacità dei sovrani tedeschi di mantenere
l'ordine nell'Italia del nord e grazie alla poca difficoltà che i Signori
incontravano per essere riconosciuti come autorità legittima. Ma non tutte
le repubbliche comunali divennero principati. Questo accadde con tempi
molto più lunghi o non accadde mai nelle città marinare o in Toscana, dove
i ceti imprenditoriali erano più attivi e forti e riuscirono a impedire che
un gruppo primeggiasse. Il discorso cambia per quanto riguarda il
centro-sud, dove erano presenti lo Stato della Chiesa, il Regno di Napoli e
il Regno di Sicilia. Questi ultimi due regni divennero, nel XV secolo, due
vice-reami sotto gli Aragonesi.

Nella prima metà del XV secolo si ebbe un lungo periodo di guerre che
interessò l'intera penisola e fu segnato dai ripetuti tentativi degli Stati
più forti di estendere la propria egemonia. La Pace di Lodi, firmata nella
città lombarda nel 1454, mise fine allo scontro fra Venezia e Milano che
durava dall'inizio del secolo. Il trattato fu ratificato dai principali
Stati regionali. L'importanza della Pace di Lodi consiste nell'aver dato
alla penisola un nuovo assetto politico-istituzionale che, limitando le
ambizioni particolari dei vari Stati, assicurò per quarant'anni un
sostanziale equilibrio territoriale e favorì di conseguenza lo sviluppo del
Rinascimento italiano. A farsi garante di tale equilibrio politico sarà
poi, nella seconda parte del Quattrocento, Lorenzo il Magnifico, attuando
la sua famosa politica dell'equilibrio.

La cattività avignonese e il grande scisma d'Occidente

Il quattordicesimo secolo vide sia la cattività avignonese del 1305-1378
sia lo Scisma d'Occidente che durò dal 1378 al 1418. I papi avignonesi
furono tutti francesi, ma solo nei primi anni essi furono effettivamente
soggetti al re di Francia; con l'inizio della Guerra dei cent'anni la
monarchia francese entrò in un periodo di grave crisi, che sollevò il
papato dalla sua influenza effettiva. Il prestigio dei papi avignonesi fu
anzi molto forte e seppe irradiare in tutta Europa le sue decisioni
politiche, teologiche e fiscali. Lo Stato della Chiesa fu amministrato da
energici legati pontifici, mentre ad Avignone convergevano artisti di fama
internazionale grazie al cospicuo mecenatismo del papato, assieme i
maggiori banchieri del tempo. La tendenza generale del tempo, riscontrabile
in tutta la società, era però una crisi dei cosiddetti poteri universali
(il papato stesso e l'Impero): ormai tra essi e i cittadini si erano
definitivamente interposte le monarchie nazionali, che volevano ormai
controllare anche gli ecclesiastici. Dall'altro la Chiesa perdeva anche
rilievo morale, con una decadenza spirituale che avrebbe portato nei secoli
successivi a gravi conseguenze (come la riforma protestante).

Nel 1378, dopo il ritorno del papato a Roma, si giunse al grande scisma
d'Occidente. C'erano due pontefici, uno romano e uno avignonese, ciascuno
con il suo collegio cardinalizio, che si lottavano scomunicandosi a vicenda
e cercando di far valere la propria posizione sulla cristianità. Una
soluzione al problema sembrò il ricorso a un nuovo strumento, il
conciliarismo, cioè la convocazione di un'assemblea di vescovi frequente,
indispensabile per la scelta di questioni teologiche e disciplinari più
importanti e addirittura superiore alla volontà del singolo pontefice nei
casi più decisi. Nel 1414 il re di Germania Sigismondo di
Lussemburgo-Boemia convocò un concilio a Costanza, per discutere la
ricomposizione dello scisma, che portò nel 1417 alla deposizione dei tre
papi e l'elezione di Martino V, un nobile cardinale romano. Con il
documento dell'Haec Santa si stabilì inoltre che un concilio sarebbe dovuto
essere indetto ogni 5 anni e fu stabilita la superiorità del concilio sul
papa stesso. Il conciliarismo, che toglieva potere al pontefice, non era
ben visto dai prelati più vicini alla curia romana, né dal nuovo papa
stesso, anche se il peso del successo di Costanza impediva qualsiasi deroga
al nuovo principio, nonostante anche le difficoltà obiettive che tali
grandi riunioni comportavano, considerando anche le vie di comunicazione e
le condizioni di viaggio dell'epoca, sommate alla lunghezza dei lavori
conciliari che mancavano della tempestività necessaria per certe decisioni.

La guerra dei cent'anni

La guerra dei cent'anni fu un conflitto tra il Regno d'Inghilterra e il
Regno di Francia che durò, non continuativamente, 116 anni - dal 1337 al
1453 - e che si concluse con l'espulsione degli inglesi da tutti i
territori continentali, fatta eccezione per la cittadina di Calais.

Il conflitto fu costellato da tregue molto brevi e interrotto da due veri e
propri periodi di pace della durata rispettivamente di 9 e 26 anni, che lo
dividono in tre fasi principali, la guerra edoardiana (1337-1360), la
guerra carolina (1369-1389) e la guerra dei Lancaster (1415-1429), alle
quali deve essere aggiunta la fase conclusiva della guerra (1429-1453).
Tale suddivisione è tipica della storiografia anglosassone, mentre altre
periodizzazioni prevedono una divisione in una prima (1337-1389) e in una
seconda fase (1415-1453).

Militarmente, la guerra vide la nascita di nuove armi e nuove tattiche, le
quali segnarono l'abbandono degli eserciti organizzati su base feudale e
incentrati sulla forza d'urto della cavalleria pesante. Sui campi
dell'Europa Occidentale videro la luce eserciti professionali, per la prima
volta dai tempi dell'Impero romano. Si trattò, d'altra parte, del primo
conflitto in cui si usarono le armi da fuoco. In particolare, le bombarde
fecero la loro prima comparsa su suolo francese nel corso della battaglia
di Crécy, tra le file inglesi.

Inghilterra e Francia alla fine del conflitto apparivano molto differenti
rispetto a prima.
Tra il 1455 e il 1485 l'Inghilterra fu lo scenario della guerra delle due
rose, una sanguinosa lotta dinastica combattuta tra il Casato dei Lancaster
e il Casato di York, chiamata così dagli emblemi dei due casati. La guerra
finì nel 1485 quando Enrico Tudor, discendente dei Lancaster ma maritato a
una York, vinse la battaglia di Bosworth e si fece incoronare come Enrico
VII.
Grossi stravolgimenti si ebbero anche in Francia: l'autorità regia,
rappresentata dai balivi, si estese a tutto il territorio e si creò una
fiscalità centrale. Luigi XI, dopo aver sciolto la Lega del bene pubblico,
si scontrò con il duca di Borgogna Carlo il Temerario. Carlo fu ucciso nel
1477, e nel 1482 il ducato di Borgogna passò al regno di Francia.

La nascita dello stato spagnolo

Il Trecento iberico si caratterizzò da una battuta d'arresto del processo
di riconquista cristiana. I motivi di ciò sono molteplici: con il Trattato
d'Almizra (1244), solo la Castiglia restò l'unico regno interessato a una
espansione territoriale ai danni dei musulmani; questo regno è sconvolto da
una guerra dinastica che portò al trono Enrico II di Trastamara (1369). La
macchia d'illegittimità dei Trastamara pesò sui re di questo casato finché
Enrico III l'Infermo sposò Caterina di Lancaster nipote di Pietro il
Crudele (fratellastro sconfitto da Enrico di Trastamara). Sotto Enrico
l'Infermo riprese la guerra con i musulmani battendoli a Collejares nel
1406.

I successori del sovrano si dimostrarono troppo deboli e poco interessati
alla Reconquista. Il primo Quattrocento castigliano da questo punto di
vista non segnò grandi novità, anzi per la debolezza politica dei re si
assistette a frequenti atti d'insubordinazione dei nobili Castigliani.

Per una decisa ripresa della secolare guerra all'occupazione islamica si
dovette attendere la salita al trono d'Isabella la Cattolica. Le sue
armate, congiuntamente con quelle del marito Ferdinando il Cattolico, il 2
gennaio 1492 entrarono a Granada dopo un lungo assedio. Questo atto segnò
la fine della Reconquista ma anche l'inizio di un'epoca caratterizzata
dall'intolleranza religiosa (nello stesso giorno in cui entrarono a Granada
i Re Cattolici firmarono il decreto d'espulsione degli Ebrei dalla
Spagna).¹⁹ ²⁰ ²¹ ²²

L'Umanesimo

Il XV secolo è attraversato da importanti cambiamenti culturali:
l'ottimismo, la fiducia nell'uomo e nelle sue possibilità, il principio
della "virtù" umana contrapposta alla "fortuna" sono manifestazioni
filosofiche e letterarie di un periodo noto col nome di Umanesimo.
L'Umanesimo, le cui avvisaglie possono esser colte già nel Trecento, ha una
prima diffusione nell'Italia rinascimentale, le cui corti sono punti di
riferimento vitale per gli artisti del tempo.

La civiltà umanistica fu caratterizzata dalla volontà di distacco dalle
tradizioni medievali e da un recupero della civiltà classica greco-romana,
che divenne un modello di ispirazione. Nacque in questo contesto il
desiderio di restaurazione degli ideali di bellezza, libertà e razionalità
classica. Gli umanisti furono i primi a percepire una "rottura" tra mondo
antico e mondo moderno: fino ad allora era stato naturale per entità
politiche come l'Impero o il papato dichiararsi eredi dell'Impero romano. I
primi ad accorgersi dei nuovi tempi e a iniziare un recupero del retaggio
classico furono i letterati, già a partire dal XIV secolo: Francesco
Petrarca, Giovanni Boccaccio, Cola di Rienzo furono gli esponenti più
importanti, nelle cui opere cercarono di far rivivere i modelli antichi
filtrati. La scoperta di codici letterari in latino e il contemporaneo
arrivo di numerosi intellettuali bizantini contribuiscono a portare alla
riscoperta di buona parte della letteratura latina e della letteratura
greca, insieme allo studio dello stesso greco. Importanti progressi vengono
effettuati anche nel campo della filologia e della storiografia, la cui
importanza risulta evidente, ad esempio, con la prova della falsità della
donazione di Costantino da parte di Lorenzo Valla.

Con le speculazioni degli umanisti, si iniziò ad avere una nuova
sensibilità anche sul piano filosofico-scientifico, che, sviluppando
istanze già in atto dal XIII secolo, metteva in discussione le antiche
certezze aristotelico-tomistiche basate sull'auctoritas, per iniziare a
guardare la natura con un occhio più spregiudicato. L'indagine artistica
era strettamente connessa con quella scientifica, come dimostrano gli studi
sulla prospettiva e sul calcolo di Leon Battista Alberti e Filippo
Brunelleschi. Accanto all'aristotelismo, tanto caro ai sistemi di pensiero
della scolastica, si diffuse il pensiero neoplatonico, secondo il quale
l'uomo era al centro del mondo e doveva osare per cogliere i frutti della
sua intelligenza. Il neoplatonismo si basava su quei testi del II-III
secolo d.C. elaborati ad Alessandria d'Egitto, giunti a Firenze nella prima
metà del Quattrocento con gli studiosi greci, e che andavano sotto il nome
di ermetici, dal nome del loro autore leggendario, Ermete Trismegisto. Tra
i traduttori di tali testi vi fu Marsilio Ficino.

Il 1455 è l'anno dell'invenzione della stampa a caratteri mobili, a opera
del tedesco Johann Gutenberg che progressivamente rivestirà un ruolo
fondamentale nella diffusione del libro. Con l'invenzione della stampa a
caratteri mobili fioriscono le prime editorie, in particolare nella
penisola italiana: celebre la stamperia veneziana di Aldo Manuzio.

La caduta di Costantinopoli

Verso il 1230 si erano spostati in Anatolia gli ottomani, una tribù turca
proveniente dall'Asia centrale. Gli Ottomani costituirono uno stato
indipendente sostituendosi al Sultanato selgiuchide di Rūm per merito di
ʿOthmān I Ghāzī, il cui nome servirà a indicare la dinastia ottomana da lui
fondata. Un processo di espansione territoriale che portò all'occupazione
dei Balcani e dell'Asia Minore, con la creazione di un Impero con capitale
Adrianopoli. Neanche una crociata nel 1396 riuscì a frenare gli Ottomani.
L'impero d'Oriente si salvò momentaneamente grazie al signore di Samarcanda
Tamerlano, il quale nel 1402 inflisse una pesante sconfitta agli Ottomani.
L'avanzata culminò con la caduta di Costantinopoli nel 1453, con cui
l'Impero bizantino cessò d'esistere insieme, secondo alcuni storici, al
Medioevo.

L'Impero Bizantino lasciò un'importante eredità culturale, testimoniata non
soltanto dalle vestigia degli edifici bizantini giunti fino a noi, o dai
frutti dell'arte bizantina (soprattutto sacra), ma anche dalla forte
impronta culturale-religiosa lasciata ad alcuni popoli slavi e non (vedi i
Bulgari) dell'Est europeo, come il mito della Terza Roma. Dopo pochi anni
dalla caduta di Costantinopoli, la propaganda della Chiesa ortodossa russa,
divenuta autocefala nel 1448, designò Mosca, appunto, come "Terza Roma".
L'idea si sviluppò durante il regno di Ivan III di Russia, Gran Principe di
Mosca, che sposò Sofia Paleologa, nipote dell'ultimo Imperatore di
Costantinopoli. Ivan reclamò l'eredità storica e soprattutto religiosa
della città che si definiva seconda Roma.

La scoperta dell'America

La caduta di Costantinopoli determinò il passaggio ai Turchi del controllo
delle preziose merci che giungevano in Europa dall'Asia. Nacque così in
tutto il continente l'esigenza di trovare vie alternative per giungere in
India e in Cina. Le nuove innovazioni e i fondamentali progressi nella
navigazione e nella cartografia permisero le grandi esplorazioni compiute
nel Quattrocento da spagnoli e portoghesi tra cui quella di Bartolomeo Diaz
che raggiunse il Capo di Buona Speranza e quella di Vasco da Gama che nel
1497 raggiunge Calcutta. Queste conquiste vennero promosse dal re
portoghese Enrico il Navigatore, che aveva riunito nel sud del Portogallo
un vero e proprio centro studi con cartografi, geografi e astronomi.

Ma l'impresa più celebre e significativa è senza dubbio quella compiuta da
Cristoforo Colombo che il 12 ottobre 1492 raggiunse il continente
americano. Dopo essersi rivolto inutilmente al re portoghese, che era
interessato alla navigazione orientale, Colombo si trasferì in Spagna
cercando l'appoggio dei re cattolici, predicando la necessità di
raggiungere l'Asia e il Gran Khan mongolo (in realtà sostituito dalla
dinastia Ming già nel XIV secolo) per allearsi con lui contro i Turchi.
Dopo la conquista del Sultanato di Granada da parte degli spagnoli, che
pose fine al dominio arabo su territori europei, Colombo ottenne l'appoggio
alla spedizione dai sovrani che gli concessero i titoli di ammiraglio, di
viceré e di governatore delle terre che avesse scoperto. Il 3 agosto partì
dal porto di Palos con due caravelle e una caracca. Il 12 ottobre Colombo
avvistò un'isola che lui credeva del Cipango, ma che si trovava invece
nelle Bahamas. In altre spedizioni successive Colombo arrivò a Cuba e su
Hispaniola (Haiti), anch'egli pensava fosse il Catai, la Cina descritta da
Marco Polo. La bolla Inter Caetera di Papa Alessandro VI e poi il trattato
di Tordesillas divisero le terre del Nuovo Mondo tra l'Impero spagnolo e
l'Impero portoghese.

I contatti tra Asia e Europa nel Medioevo

Fino al XIII secolo l'Asia "profonda", ovvero tutto ciò che stava al di là
del Vicino e di gran parte del Medio Oriente, fu per l'Europa un oggetto
sconosciuto, trattato solo nelle leggende geografiche, nonostante i
numerosi e secolari traffici di lungo raggio che da India, Cina e persino
Giappone facevano giungere in Europa merci preziose e ricercatissime. Le
rotte carovaniere della "via dell'incenso" o della "via della seta" si
basavano infatti sugli scambi da carovaniere a carovaniere su brevi tratte,
con numerosi passaggi prima di arrivare a destinazione: i convogli
viaggiavano poco, ma le merci, e con esse le idee e i culti, facevano
invece lunghi tragitti. Fondamentale era la mediazione dei musulmani, in
particolare delle metropoli arabo-iraniche (Shiraz, Isfahan, Baghdad) e
delle oasi turkmene. Inoltre molte merci arrivavano via mare alla penisola
arabica tramite il Golfo Persico, grazie ai venti periodici dei monsoni.

Dalla Malesia, da Sumatra e dalla Corea provenivano oro e argento; da
Ceylon e dall'India arrivavano le preziose spezie (pepe, chiodi di
garofano, noce moscata e cinnamomo), indispensabili per la cucina e la
conservazione degli alimenti, il sandalo, il bambù, l'albero della canfora,
le essenze profumate (muschio, incenso, ecc.) e infine le pietre preziose;
da Cina e Giappone arrivavano stoffe preziose e suppellettili in
porcellana; altre derrate di minor pregio, ma scambiate in maggiori
quantità, erano il riso, lo zucchero di canna e i cereali, le quali
viaggiavano di solito per mare.

Tra le leggende medievali sui luoghi di origine delle merci più pregiate,
circolavano quelle che parlavano di un Paradiso terrestre in estremo
oriente oltre leggende arabe o bizantine, molte delle quali sono confluite
in raccolte come le Mille e una notte. Tra i luoghi più prodigiosi
descritti c'era il Monte della Calamita, che attirava nell'Oceano Indiano
tutti i metalli, per cui rendeva necessario per quelle misteriose
popolazioni costruire navi senza chiodi; oppure si descrivevano popolazioni
fantastiche come i cinocefali (dalla testa canina), gli sciapodi (con un
unico piede), i blemmi (con la faccia sul ventre), eccetera. Un esempio
della fascinazione esercitata da queste zone fu la misteriosa lettera del
Prete Gianni, che arrivò a metà del Duecento a papa Alessandro III tramite
l'imperatore bizantino, nella quale si descriveva un favoloso regno
cristiano, con alcuni spunti storici reali, quali la presenza di comunità
nestoriane, che effettivamente esistevano sulla "via della seta" tra Iran e
Cina, o la realtà di regni turco-mongoli in Asia centrale.

Note

[1] Cfr, Hilaire Belloc, L'Europa e la fede, Il Cerchio, Rimini, 2003 -
  ISBN 88-8474-031-2, pp. 151 e seguenti, pp. 165 e seguenti
[2] Piccinni, 2007
[3] Sergi, 2003, pag. 7
[4] Cardini; Montesano, 2006
[5] Aldo Schiavone, Il mondo tardoantico, in AA. VV., Storia medievale,
  Donzelli Editore, Roma 1998, p. 43.
[6] Walter Pohl, L'universo barbarico, in AA. VV., Storia medievale,
  Donzelli Editore, Roma 1998, p. 65.
[7] Bordone; Sergi, 2009, p. 7
[8] Bordone; Sergi, 2009, p. 5
[9] Julius Wellhausen, Reste arabischen heidentums, Berlin, W. De Gruyter,
  1897.
[10] Nella sua più ampia accezione geografica (bilād al-Shām),
  comprendente, oltre all'odierna Siria, anche la Palestina (oggi Israele),
  la Giordania e il Libano.
[11] Va ricordato però che, sotto 'Ali ibn Abi Talib, la sede califfale era
  stata spostata nella mesopotamica Kufa.
[12] Bordone; Sergi, 2009, p. 107-108
[13] Bordone; Sergi, 2009, p. 108-109
[14] Bloch, 1974
[15] autori vari, Lazio guida rossa del Touring Club Italiano, Touring
  Editore, 1981 (pag. 743); Giovanna Bergamaschi, Arte in Italia: guida ai
  luoghi ed alle opere dell'Italia artistica, Electa, 1983 (pag. 243);
  Giuseppe Sandro Mela, Islam: nascita, espansione, involuzione Armando
  Editore, 2005 (Google eBook, pagina 67); Salvatore Aurigemma, Angelo de
  Santis, Gaeta, Formia, Minturno
[16] Armando Lodolini, Le repubbliche del mare, edizioni Biblioteca di
  storia patria, a cura dell'Ente per la diffusione e l'educazione storica,
  Roma 1967 (il capitolo del libro riguardante Ancona è consultabile alla
  pagina: ; Horst Dippel, Costituzioni Degli Stati Italiani (volume 10:
  Documenti costituzionali di Italia e Malta, parte 1: Ancona-Lucca)
  edizioni Walter de Gruyter (Germania), 2009 (pagina 130); autori vari,
  Marche guida rossa Touring Club Italiano, Touring Editore, 2005 (pagine
  88 e 104); Giuseppe Sandro Mela, Islam: nascita, espansione, involuzione
  Armando Editore, 2005 (Google eBook, pagina 67); Peris Persi, Conoscere
  l'Italia (volume Marche), Istituto Geografico De Agostini, Novara 1982
  (pag. 74); Gabriella Airaldi, Benjamin Z. Ḳedar, I comuni italiani nel
  regno crociato di Gerusalemme, Università di Genova, Istituto di
  medievistica, 1986 (Pag. 525); Valerio Lugoni (a cura di) Meravigliosa
  Italia, Enciclopedia delle regioni, edizioni Aristea, Milano; Guido
  Piovene, in Tuttitalia, Casa Editrice Sansoni, Firenze & Istituto
  Geografico De Agostini, Novara (pag. 31); Pietro Zampetti, in Itinerari
  dell'Espresso (volume Marche), a cura di Neri Pozza, Editrice L'Espresso,
  Roma 1980
[17] Autori vari, Croazia. Zagabria e le città d'arte. Istria, Dalmazia e
  le isole. I grandi parchi nazionali Touring Editore, 2004 (pagina 129);
  Jack Kerouac, I vagabondi del Dharma Mondadori editore, 2010 (pagina
  439); Vesna Pavic Croazia, guida completa Giunti Editore, 2005 (pagina
  121); Armando Pitassio, Corso introduttivo allo studio della Storia
  dell'Europa Orientale: dall'antichità a Versailles Morlacchi Editore,
  2000 (pagine 98 e 128); Sergio Anselmi, Ragusa e il Mediterraneo: ruolo e
  funzioni di una Repubblica marinara tra Medioevo ed etā Moderna, Cacucci
  editore, 1988
[18] Gian Arturo Ferrari, Libro, Bollati Boringhieri, Milano, 2014, pag.
  78.
[19] Vanoli, 2003
[20] Vanoli, 2006
[21] Schreiber, 1980
[22] Marín, 2001

Bibliografia

Manualistica

* Franco Cardini, Marina Montesano, Storia medievale, Firenze, Le Monnier
  Università, 2006. ISBN 8800204740.
* Renato Bordone; Giuseppe Sergi, Dieci secoli di Medioevo, Einaudi,
  Torino, 2009.
- Massimo Montanari, Giuseppe Albertoni; Tiziana Lazzari; Giuliano Milani,
  Storia medievale, 11ª ed., Editori Laterza, 2009 [2002], ISBN
  978-88-420-6540-1.
- AA. VV., Storia medievale, Donzelli Editore, Roma 1998
- Giovanni Vitolo, Medioevo. I caratteri originali di un'età di
  transizione, Sansoni, Milano 2000
- Claudio Azzara, Le civiltà del Medioevo, Bologna, il Mulino, 2004
- Paolo Cammarosano, Guida allo studio della storia medievale, Roma-Bari,
  Laterza, 2004
- Rolando Dondarini, Quel tempo chiamato Medioevo, Napoli, Liguori, 2011,
  ISBN 978-88-207-5402-0.
- Gabriella Piccinni, I mille anni del Medioevo, Milano, Bruno Mondadori,
  2007. ISBN 978-88-424-2044-6.

Monografie

- Giuseppe Sergi, L'idea di Medioevo, Roma, 2003. ISBN 88-7989-406-4.
- Marc Bloch, La società feudale, Einaudi, Torino 1974.
- Jacques Le Goff, L'uomo medievale, Bari, Laterza, 1999, ISBN
  978-88-420-4197-9.
- Georges Duby, Il Medioevo da Ugo Capeto a Giovanna d'Arco, 987-1460,
  trad. G. V. Marogna, CDE Edizioni, Milano 1996
- Georg Ostrogorsky, Storia dell'Impero bizantino, Torino, Einaudi, 1993
- Marco Albertazzi, Enciclopedie medievali. Storia e stile di un genere,
  Lavìs, La Finestra editrice, 2008. ISBN 978-88-88097-83-1.
- Fedriga R. - Puggioni S. - Fumagalli Beonio-Brocchieri M. T. (cur.),
  Logica e linguaggio nel Medioevo, Milano, LED Edizioni Universitarie,
  1993, ISBN 88-7916-032-X
- Soldi Rondinini G. - Perelli Cippo R., Problemi di storia medievale. Con
  appendice di tavole cronologiche, Milano, LED Edizioni Universitarie,
  1992, ISBN 88-7916-007-9
- G. Fasoli, F. Bocchi, La città medievale italiana, Firenze, Sansoni,
  1973;
- A. Grohmann, La città medievale, Roma-Bari, Editori Laterza, 2003;
- J. Le Goff, La civiltà dell'Occidente medievale, Torino, Einaudi, 1981;
- L. Mumford, La città nella storia, Milano, Bompiani, 1990 (VI ediz.);
- Y. Renouard, Le città italiane dal X al XIV secolo, Milano, Rizzoli,
  1975;
- Gardinali M. - Salerno S. - Fumagalli Beonio-Brocchieri M.T., Le fonti
  del pensiero medievale, Milano, LED Edizioni Universitarie, 1993, ISBN
  88-7916-029-X
- J. Riley-Smith, Breve storia delle crociate, Mondadori, 1994
- Jacques Ellul, Storia delle istituzioni - Il Medioevo Mursia ISBN
  978-88-425-0972-1
- Alessandro Ghisalberti, Medioevo Teologico, Ed. Laterza, Roma-Bari 1990
  ISBN 88-420-3520-3
- Jacques Rossiaud, La prostituzione nel Medioevo (Pref. di Georges Duby
  tr. di Ezio Pellizer), CDE Edizioni, Milano 1985
Spagna e reconquista
- Alessandro Vanoli, Alle origini della Reconquista, Torino, Nino Aragno
  Editore, 2003. ISBN 88-8419-107-6.
- Alessandro Vanoli, La Spagna delle tre culture, ebrei, cristiani e
  musulmani tra storia e mito, Roma, 2006.
- Hermann Schreiber, Gli Arabi in Spagna, Milano, Garzanti Editore, 1980.
- M. Marín, Storia della «Spagna musulmana» e dei suoi abitanti, Milano,
  2001
- Évariste Lévi-Provençal, Histoire de l'Espagne musulmane, Parigi-Leida,
  G.-P. Maisonneuve–E.J. Brill, 1950, 3 voll.
- Reinhart Dozy, Histoire des musulmans d'Espagne, Leyda, E.J. Brill, 1932,
  3 voll.

Voci correlate

- Alto Medioevo
- Pieno Medioevo
- Basso Medioevo
- Medievalismo
- Storia del cristianesimo in età medievale
- Cristianità medievale
- Feudalesimo
- Cronologia del Medioevo
- Cavalleria medievale
- Compagnia di ventura
- Guerra medievale
- Medioevo extraeuropeo
- Archeologia medievale
- Filosofia medievale
- Letteratura medievale
- Diritto medievale
- Feste medievali
- Arte medievale

Altri progetti

- Wikiquote contiene citazioni sul medioevo
- Wikizionario contiene il lemma di dizionario «medioevo»
- Wikimedia Commons contiene immagini o altri file sul medioevo

Collegamenti esterni

- Medioevo, su Open Directory Project, Netscape Communications.
- Itinerari medievali: risorse per lo studio del Medioevo,
  itinerarimedievali.unipr.it.
- Reti medievali, risorse per gli studiosi del medioevo, Università di
  Firenze, storia.unifi.it.
- Medioevo Italiano, studi, articoli e strumenti di storia medievale,
  medioevoitaliano.org.
- Medioevo, in Thesaurus del Nuovo soggettario, BNCF, marzo 2013.

Barbaro

Barbaro (in greco antico: βάρβαρος, bárbaros, passato in latino come
barbarus) è la parola onomatopeica con cui gli antichi greci indicavano gli
stranieri (letteralmente i "balbuzienti"), cioè coloro che non parlavano
greco, e quindi non erano di cultura greca.

I barbari nella cultura classica

La stessa sillaba ripetuta che forma la parola (bar-bar) fa riferimento ad
un suo altro significato affine: balbettante, a riprodurre quelli che agli
ellenofoni (pur mancando l'unità politica tra le polis, i Greci si
consideravano un'unica entità culturale proprio sulla base della lingua
comune) sembravano dei versi inintelligibili ed addirittura animaleschi; ad
esempio, Erodoto usa per descrivere la lingua di un popolo Etiope il verbo
"τρίζειν", normalmente usato per riferirsi al verso del pipistrello. Da qui
nacque la distinzione tra Grecia e barbari.

Si ritiene inoltre che i popoli detti "semibarbari" venissero così
classificati a causa della particolarità delle loro lingue, differenti dal
greco soprattutto nella pronuncia. È interessante ricordare che gli sciti
erano considerati dai greci come il più barbaro tra i popoli, anzi il
popolo barbaro per eccellenza (occasionalmente sostituiti in quest'ultimo
ruolo dai Persiani, soprattutto quando il Barbaro veniva presentato come
minaccia).

Il carattere prettamente linguistico della "grecità" si accentua con
l'ellenismo, quando ogni uomo che parla, legge e scrive in greco è membro,
oltre che partecipe, del mondo e della cultura greca.

Il termine assunse un significato più strettamente correlato all'aspetto
etnico ed ideologico nella Roma repubblicana, in cui veniva accentuata,
rispetto all'uso greco, la "missione civilizzatrice" del popolo romano (In
età monarchica, invece, Roma era ancora difficilmente riconoscibile
nell'eterogenea miriade di popoli del tempo, in cui ogni civiltà era
profondamente influenzata da quelle dei vicini).

In età imperiale il vocabolo avrebbe riassunto il significato ellenistico,
con l'aggiunta di una certa sfumatura anche culturale (ad esempio, la
mancanza di leggi scritte, di un alfabeto, ecc., erano le prerogative
principali del barbaro, unite ad un fermo e testardo rifiuto dell'ordine
romano, simboleggiato dal sistema legislativo romano).

Nel mondo greco-romano, insomma, il termine "barbaro" era uno strumento
essenziale che i popoli greci, prima, e romani, poi, utilizzavano per
definire sé stessi, prendendolo come pietra di paragone, in quanto
"anormale" rispetto agli standard, per poter definire la "normalità". Tale
caratteristica non fu mai esclusiva del pensiero mediterraneo, o anche
semplicemente europeo, ma fu il risultato del naturale etnocentrismo di
varie civiltà del mondo antico, e in certi casi anche cronologicamente
successivo.

Il Cristianesimo ha utilizzato il termine barbaro nella sua accezione
ellenica: l'apostolo Paolo lo usa nel Nuovo Testamento (Lettera ai Romani
1:13) per indicare i non-greci o chi semplicemente parla una lingua diversa
(Prima lettera ai Corinzi 14:11).

Greci e barbari per Paolo si distinsero rispettivamente per sapienza ed
insipienza, ma Taziano pone in rilievo la superiorità della cultura dei
barbari rispetto a quella vana dei filosofi greci. Sono infatti molteplici
le invenzioni o le usanze apprese dai barbari in Europa: mentre i Romani
cavalcavano a pelo o su di una coperta, i barbari utilizzavano già una
sella e delle staffe; mentre i Romani conservavano il vino nella terracotta
e lo allungavano con acqua calda e salata, i barbari lo conservavano in
botti di legno; furono i barbari ad introdurre la birra, prodotta con il
luppolo; furono i barbari ad introdurre le brache, ossia i pantaloni, al
posto delle tuniche. ¹ Poiché con il IV secolo l'Impero Romano cominciò a
divenire cristiano, barbaro cominciò ad assumere il significato di non
romano (giacché non cristiano).

In questo periodo barbare per antonomasia furono quelle popolazioni
(Vandali, Eruli, Unni, Visigoti, Ostrogoti, Goti, ecc.) che dalle loro
terre di origine, solitamente localizzate nell'Europa settentrionale,
scesero a ondate nell'Impero.

Questi barbari approfittarono della crisi in cui già versava l'Impero e ne
accelerarono la decadenza fino alla dissoluzione: oltre alle guerre, ai
saccheggi e alle distruzioni, finirono con il fondare dei veri e propri
stati, spezzando l'antica unità dell'Impero e dando inizio ai regni
romano-barbarici.

I barbari nella cultura moderna

Nelle storie fantasy e nei giochi di ruolo i barbari sono solitamente
rappresentati come dei guerrieri coraggiosi e non civilizzati che attaccano
con una furia. Tra questi Conan il Barbaro è certamente il più noto.

L'ammirazione contemporanea per questi barbari della fantasy può essere
fatto risalire all'illuminismo che tendeva ad idealizzare il buon selvaggio
(vedi anche la figura di Tarzan).

Oggi la parola barbaro è normalmente utilizzata nel senso di "selvaggio".
Il sostantivo "barbarismo", invece, stigmatizza l'uso inutile di una parola
straniera nel parlare o scrivere. Non va quindi confuso con solecismo che
indica una violazione delle regole della grammatica.

Nell'ideologia del materialismo storico, la fase barbara è la seconda
sottofase del comunismo primitivo.

Note

[1] Silvio Paolucci e Giuseppina Signorini, L'Ora di Storia, Edizione
  Rossa, 2004, Bologna, Zanichelli, pag.90

Bibliografia

- Gumilev Lev N., Gli Unni. Un impero di nomadi antagonista della Cina,
  Einaudi 1972 (orig. Khunnu, 1960).
- Anonimo, I Briganti, a cura di Franz Kuhn, Einaudi, 1956 (ultima edizione
  1995).

Voci correlate

- Germani
- Invasioni barbariche
- Arte barbarica
- Re barbari di Roma
- Conan il Barbaro

Altri progetti

- Wikizionario contiene il lemma di dizionario «barbaro»
- Wikimedia Commons contiene immagini o altri file su barbaro

Collegamenti esterni

- Barbaro, in Thesaurus del Nuovo soggettario, BNCF, marzo 2013.

Invasioni barbariche

Le invasioni barbariche (dal 166 al 476) costituirono un periodo
ininterrotto di scorrerie all'interno dei confini dell'Impero Romano fino
alla caduta della sua parte occidentale. Condotte inizialmente per fini di
saccheggio e bottino da genti armate appartenenti alle popolazioni che
gravitavano lungo le frontiere settentrionali (Pitti, Caledoni e Sassoni in
Britannia).

Le tribù germaniche di Frisi, Sassoni, Franchi, Alemanni, Burgundi,
Marcomanni, Quadi, Lugi, Vandali, Iutungi, Gepidi e Goti, le tribù daciche
dei Carpi, quelle sarmatiche di Iazigi, Roxolani ed Alani, oltre a
Bastarni, Sciti, Borani, Eruli ed Unni lungo i fiumi Reno-Danubio ed il Mar
Nero), a partire dalla seconda metà del IV secolo si trasformarono da
semplici scorrerie in vere e proprie migrazioni di intere popolazioni, che
da nomadi divennero sedentarie una volta conquistato un territorio
imperiale.

Il fenomeno, a volte indicato anche con il termine tedesco Völkerwanderung
("migrazioni di popoli"), si conclude sostanzialmente con la formazione dei
Regni latino-germanici (o "romano-barbarici") dalla disgregazione
dell'Impero romano d'Occidente, la fine definitiva del cosiddetto Mondo
Classico (o evo antico) e l'entrata dell'Europa nell'alto Medioevo,
avvenimenti tradizionalmente collocati nel periodo della tarda antichità.

Contesto storico

Alla morte di Antonino Pio, l'Impero Romano, ormai in pace da lungo tempo,
subì una serie di attacchi contemporanei lungo molti dei suoi fronti. I
Pitti nella Scozia premevano contro il vallo di Antonino, la Spagna subiva
le continue scorrerie dei pirati Mauri, mentre in Germania, tra l'alto
Danubio ed il Reno, i Catti e i Cauci penetravano oltre le frontiere e
lungo le coste, invadendo la Gallia Belgica e gli Agri Decumates. Il nuovo
sovrano partico Vologese III, divenuto re nel 148, occupava l'Armenia,
ponendo sul suo trono il fratello Pacoro, per poi invadere la vicina
provincia romana di Siria (161).

Sembrava di essere tornati al periodo delle grandi guerre dell'epoca di
Traiano o di Augusto, mentre nell'Europa Centro-Orientale il mondo barbaro
era scosso da forti agitazioni interne e da movimenti migratori tra le sue
popolazioni che finirono per modificare gli equilibri con il vicino mondo
romano.

Nel II secolo d.C., all'interno e ai margini della massa germanica si erano
verificati, infatti, movimenti e mescolanze di popoli, tanto da portare a
trasformazioni di natura politica, con l'avvento di un fenomeno nuovo tra i
Germani: interi popoli (come Marcomanni, Quadi e Naristi, Vandali, Cotini,
Iazigi, Buri ecc.), sotto la pressione dei Germani orientali¹ (su tutti i
Goti), furono costretti a ristrutturarsi e ad organizzarsi in sistemi
sociali più robusti e permanenti, ovvero si raggrupparono in coalizioni
("confederazioni") di natura più che altro militare, con la conseguenza che
il limes renano-danubiano finì per essere sottoposto a una maggiore
pressione. Tale trasformazione fu anche, se non soprattutto, indotta dalla
vicinanza e dal confronto con la civiltà imperiale romana, le sue
ricchezze, la sua lingua, le sue armi, la sua organizzazione. Fatto sta che
alle tribù germaniche guerriere con capi eletti democraticamente tipiche
dei secoli precedenti subentrarono coalizioni (come quella degli Alemanni,
dei Franchi, etc.) rette da un'aristocrazia guerriera, prefigurazione della
futura nobiltà feudale² . Alla fine la pressione violenta di altri popoli
migranti (Goti, Vandali, Sarmati) finì per costringere queste
confederazioni di popoli confinanti con l'Impero Romano a decidere di dare
l'assalto direttamente alle province renano-danubiane, all'inizio per
semplici fini di saccheggio e bottino (III secolo d.C.), dalla metà del IV
secolo in poi invece con lo scopo di stabilirsi all'interno dei territori
dell'Impero romano d'Occidente.

I primi a muoversi, sul Danubio, furono i Marcomanni ed i Quadi.
L'offensiva barbarica fu facilitata dal fatto che i Romani avevano dovuto
sguarnire buona parte del settore di Limes danubiano per il trasferimento
in Oriente (per la guerra partica del 162-166) di una parte dei contingenti
militari che difendevano il confine. Fu così che, appena terminata la
guerra partica, cominciava lungo la frontiera europea una nuova guerra
contro le popolazioni germano-sarmatiche dell'Europa continentale, nota col
nome di Guerre marcomanniche, e che rappresentò l'inizio di una tempesta
che infuriò per quasi tutto il III secolo.

Fasi delle invasioni

Entrando nel dettaglio a questa voce corrispondono quattro periodi storici
della Tarda antichità, collegati ai movimenti migratori dei popoli antichi,
provenienti in particolare dal nord Europa e dall'Asia settentrionale.

Prima fase: le Guerre marcomanniche (166-189)

Nel 166/167, avvenne il primo scontro lungo le frontiere della Pannonia, ad
opera di poche bande di predoni Longobardi e Osii, che, grazie al pronto
intervento delle truppe di confine, furono prontamente respinte. La pace
stipulata con le limitrofe popolazioni germaniche a Nord del Danubio fu
gestita direttamente dagli stessi imperatori, Marco Aurelio e Lucio Vero,
ormai diffidenti nei confronti dei barbari aggressori e recatisi per questi
motivi fino nella lontana Carnuntum (nel 168).³ La morte prematura del
fratello Lucio (nel 169, poco distante da Aquileia) ed il venir meno ai
patti da parte dei barbari portò una massa mai vista prima di allora a
riversarsi in modo devastante nell'Italia Settentrionale fin sotto le mura
di Aquileia, il cuore della Venetia. Enorme fu l'impressione provocata: era
dai tempi di Mario che una popolazione barbara non assediava dei centri del
Nord Italia.⁴

Si racconta che Marco Aurelio combatté una lunga ed estenuante guerra
contro le popolazioni barbariche, prima respingendole e "ripulendo" i
territori della Gallia Cisalpina, Norico e Rezia (170-171), poi
contrattaccando con una massiccia offensiva in territorio germanico, che
richiese diversi anni di scontri, fino al 175. Questi avvenimenti
costrinsero lo stesso imperatore a risiedere per numerosi anni lungo il
fronte pannonico, senza mai far ritorno a Roma. La tregua apparentemente
sottoscritta con queste popolazioni, in particolare Marcomanni, Quadi e
Iazigi, durò però solo un paio d'anni. Alla fine del 178 l'imperatore Marco
Aurelio era costretto a fare ritorno nel castrum di Brigetio da dove, nella
successiva primavera del 179, fu condotta l'ultima campagna.⁵ La morte
dell'imperatore nel 180 pose presto fine ai piani espansionistici romani e
determinò l'abbandono dei territori occupati della Marcomannia.⁶

Seconda fase: invasioni del III secolo (212-305)

La crescente minaccia per l'Impero romano da parte di Germani e Sarmati era
dovuta principalmente a un cambiamento nella struttura tribale della loro
società rispetto ai precedenti secoli: la popolazione, sottoposta all'urto
di altri popoli barbarici provenienti dalla Scandinavia e dalle pianure
dell'Europa orientale, necessitava di una struttura organizzativa più
forte, pena l'estinzione delle tribù più deboli. Da qui la necessità di
aggregarsi in federazioni etniche di grandi dimensioni, come quelle di
Alemanni, Franchi e Goti, per difendersi da altre bellicose popolazioni
barbariche o per meglio aggredire il vicino Impero romano, la cui ricchezza
faceva gola. Per altri studiosi, invece, oltre alla pressione delle
popolazioni esterne, fu anche il contatto ed il confronto con la civiltà
imperiale romana (le sue ricchezze, la sua lingua, le sue armi, la sua
organizzazione) a suggerire ai popoli germanici di ristrutturarsi ed
organizzarsi in sistemi sociali più robusti e permanenti, in grado di
minacciare seriamente l'Impero.⁷ Roma, dal canto suo, ormai dal I secolo
d.C. provava ad impedire la penetrazione dei barbari trincerandosi dietro
una linea continua di fortificazioni estesa tra il Reno e il Danubio e
costruita proprio per contenere la pressione dei popoli germanici.⁸ .

Nel III secolo, quindi, Roma dovette affrontare numerose scorrerie
all'interno dei confini dell'Impero. Tali invasioni erano condotte
principalmente per fini di saccheggio e di bottino più che di occupazione
vera e propria del territorio. A muoversi, infatti, erano più o meno
numerose orde di guerrieri che per lo più lasciavano alle loro spalle, nei
territori dove si erano stabiliti immediatamente al di là del Limes, le
famiglie e gli accampamenti delle tribù; dopo una o due stagioni di razzie,
facevano rientro alle basi, non curandosi di creare colonie stabili nel
territorio romano. Non si trattava, quindi, ancora di spostamenti di massa
di intere popolazioni come quelli che si sarebbero verificati nei secoli
successivi, quando l'irruzione degli Unni nello scacchiere europeo avrebbe
indotto molte tribù germaniche a cercare nuove sedi d'insediamento
all'interno dell'Impero romano.

Lo sfondamento del limes renano-danubiano fu favorito anche dalla grave
crisi interna che travagliava l'Impero romano. Roma, infatti, attraversava
un periodo di grande instabilità interna, causata dal continuo alternarsi
di imperatori ed usurpatori (la cosiddetta anarchia militare). Le guerre
interne non solo consumavano inutilmente importanti risorse negli scontri
tra i vari contendenti, ma - cosa ben più grave - finivano proprio per
sguarnire le frontiere, facilitando lo sfondamento da parte delle
popolazioni barbariche che si trovavano lungo il limes.

Le invasioni del III secolo, secondo tradizione, ebbero inizio con la prima
incursione condotta della confederazione germanica degli Alemanni nel 212
sotto l'imperatore Caracalla e terminarono nel 305 al tempo
dell'abdicazione di Diocleziano a vantaggio del nuovo sistema tetrarchico.⁹

Fu grazie anche alla successiva divisione, interna e provvisoria, dello
Stato romano in tre parti (ad occidente l'impero delle Gallie, al centro
Italia, Illirico e province africane, ad oriente il Regno di Palmira) che
l'Impero riuscì a salvarsi da un definitivo tracollo e smembramento. Ma fu
solo dopo la morte di Gallieno (268), che un gruppo di imperatori-soldati
di origine illirica (Claudio il Gotico, Aureliano e Marco Aurelio Probo)
riuscì infine a riunificare l'Impero in un unico blocco, anche se le guerre
civili che si erano susseguite per circa un cinquantennio e le invasioni
barbariche avevano costretto i Romani a rinunciare sia alla regione degli
Agri decumates (lasciata agli Alemanni nel 260 circa), sia alla provincia
della Dacia (256-271), sottoposta alle incursioni dei Carpi, dei Goti
Tervingi e dei Sarmati Iazigi.¹⁰

Terza fase: invasioni del IV secolo (305-399)

Lo sforzo intrapreso dagli augusti che si erano susseguiti già nel corso
del III secolo e poi nel IV secolo, tanto a causa della mancanza di un
progetto a lungo termine, quanto per la crisi economica che aveva investito
il sistema tributario romano, non riuscì a salvare l'integrità dell'Impero.
Era ormai chiaro che qualsiasi sforzo per il mantenimento dello status quo
non avrebbe prodotto i risultati sperati. Diocleziano e la sua tetrarchia,
Costantino I e la sua dinastia, poterono solo rallentare questo processo.
Dopo la terribile disfatta di Adrianopoli del 378, costata la vita allo
stesso imperatore Valente, gli imperatori romani furono infatti costretti a
"subire" la presenza dei barbari sia all'interno sia all'esterno dei
confini imperiali, una delle principali cause della disgregazione ed
allontanamento tra la parte occidentale ed orientale dell'impero. Teodosio,
infatti, chiamato alla guida dell'impero d'Oriente da Graziano dopo la
morte del fratello Valente, ed i suoi successori adottarono una nuova
strategia di contenimento nei confronti dei barbari. Dopo quell'evento
infatti gli imperatori, incapaci di fermare le invasioni militarmente,
cominciarono ad adottare una politica basata sui sistemi della hospitalitas
e della foederatio.

Quarta fase: invasioni del V secolo (400-476)

L'estrema agonia di Roma iniziò quando, intorno al 395, i Visigoti si
ribellarono.¹¹ La morte di Teodosio I e la divisione definitiva dell'impero
romano d'Occidente e d'Oriente tra i due suoi figli Onorio I e Arcadio,
portò il generale visigoto Alarico a rompere l'alleanza con l'impero ed a
penetrare attraverso la Tracia fino ad accamparsi sotto le mura di
Costantinopoli. Contemporaneamente gli Unni invasero la Tracia e l'Asia
Minore mentre i Marcomanni la Pannonia. Fu solo grazie all'intervento del
generale Stilicone, che, seppur bloccato dall'autorità di Arcadio, poté
fermare sul nascere un possibile assedio della capitale d'Oriente.¹² ¹³ ¹⁴

Ed ancora nel 402 sempre i Visigoti tentarono un nuovo colpo di mano
assediando Mediolanum, l'altra capitale imperiale (questa volta della parte
occidentale) dove si era rifugiato Onorio. Fu solo grazie ad un nuovo
intervento di Stilicone che fu salvata, ed Alarico fu costretto a togliere
l'assedio.

Pochi anni più tardi, nel 410, i tentativi di Alarico ottennero un
importante successo. Grazie soprattutto alla morte di Stilicone, unico
baluardo della romanità, egli riuscì a penetrare in Italia ed mettere a
sacco la stessa Roma.¹⁵ ¹⁶ ¹⁷ A quella data, già da alcuni anni, la
capitale imperiale si era trasferita a Ravenna,¹⁸ ma qualche storico
candida il 410 quale possibile data della vera caduta dell'impero romano.¹⁹
Privato di Roma e di molte delle sue precedenti province, con un'impronta
germanica sempre più marcata, l'impero romano degli anni successivi al 410
aveva davvero poco in comune con quello dei secoli passati. Nel 410, la
Britannia era ormai andata perduta definitivamente,²⁰ come pure grossa
parte dell'Europa occidentale fu messa alle strette "da ogni genere di
calamità e disastri",²¹ finendo in mano a regni romano-barbarici formatisi
all'interno dei suoi originari confini e comandati da Vandali, Svevi,
Visigoti e Burgundi.²²

Vi fu solo un timido tentativo di ripristinare l'antico splendore di Roma
da parte del magister militum Ezio, che riuscì a fronteggiare
provvisoriamente i barbari fino al 451, quando batté gli Unni di Attila
grazie ad una coalizione di genti germaniche federate nella battaglia dei
Campi Catalaunici.²³ ²⁴ ²⁵ La morte di Ezio nel 454 portò alla successiva
fine nell'arco di un venticinquennio ed a un nuovo sacco di Roma nel 455.

Il 476 sancì infatti la fine formale dell'Impero romano d'Occidente. In
quell'anno, Flavio Oreste rifiutò di pagare i mercenari germanici al suo
servizio. I mercenari insoddisfatti, inclusi gli Eruli, si rivoltarono. La
rivolta era capeggiata dal barbaro Odoacre. Odoacre e i suoi uomini
catturarono e uccisero Oreste. Poche settimane dopo, Ravenna, la capitale
dell'Impero, cadde e l'ultimo imperatore Romolo Augusto venne deposto.
Questo evento viene tradizionalmente considerato la caduta dell'Impero
romano, almeno in Occidente. Tutta l'Italia era in mano a Odoacre, il quale
mandò le insegne Imperiali all'imperatore d'Oriente Zenone.²⁶

Conseguenze

Odoacre passò così alla storia come colui che mise fine all'Impero romano
d'Occidente, rompendo pertanto la consuetudine degli imperatori fantoccio
asserragliati a Ravenna, che la storiografia moderna ha scelto come confine
tra Evo antico e Medioevo. A Odoacre toccò la parte dell'Impero che
comprendeva l'Italia e le zone confinanti, mentre su altre porzioni
regnarono Visigoti, gli Ostrogoti, i Franchi gli Alani, ecc. L'impero
romano d'Occidente era caduto,²² ²⁶ e le sue vestigia italiane avevano
ormai ben poco della loro originaria natura romana.

Il periodo successivo alla deposizione dell'ultimo imperatore romano Romolo
Augusto e alla fine dell'Impero romano d'Occidente del 476 vide lo
stabilizzarsi di nuovi regni romano-barbarici, che si erano andati formando
nelle ex province romane a partire dal V secolo e che, inizialmente,
facevano parte e ne erano stati formalmente dipendenti dall'impero.
Contemporaneamente l'impero bizantino e i Goti continuarono per molti anni
a contendersi Roma e le aree circostanti, sebbene l'importanza della città
fosse divenuta ormai trascurabile. Dopo anni di guerre laceranti, negli
anni intorno al 540 la città fu praticamente abbandonata e avviata alla
desolazione, con molti dei suoi dintorni trasformati in paludi insalubri,
una fine ingloriosa per la caput mundi che aveva dominato su molta parte
del mondo conosciuto. Si giunse così ad un'epoca in cui rimase in piedi il
solo Impero romano d'Oriente.

Note

[1] Discesa dalla Scandinavia dei Goti e immigrazione di Sarmati e Vandali
  da oriente (Giorgio Ruffolo, Quando l'Italia era una superpotenza,
  Einaudi, 2004, p. 84).
[2] (Giorgio Ruffolo, Quando l'Italia era una superpotenza, Einaudi, 2004,
  p. 84.
[3] Historia Augusta - Marco Aurelio, 14.1-5
[4] Cassio Dione, Storia romana, LXXII, 3.1.
[5] Cassio Dione, Storia romana, LXXII, 20.2.
[6] AE 1956, 124
[7] Giorgio Ruffolo, Quando l'Italia era una superpotenza, Einaudi, 2004,
  p. 84.
[8] Pat Southern, The Roman Empire: from Severus to Constantine, p. 205 e
  207.
[9] Roger Rémondon, La crisi dell'impero romano. Da Marco Aurelio ad
  Anastasio, p. 87-88.
[10] Averil Cameron, Il tardo Impero romano, p. 12 e seg.
[11] Giordane, 147
[12] Anselmo Baroni, Cronologia della storia romana dal 235 al 476, p.
  1037.
[13] Procopio, Storia delle guerre di Giustiniano, III.1.2
[14] Gibbon, The Decline and Fall of the Roman Empire, p. 551
[15] Matyszak, The Enemies of Rome, p. 267
[16] Gibbon, The Decline and Fall of the Roman Empire, p. 589
[17] Giordane, 156
[18] Gibbon, The Decline and Fall of the Roman Empire, p. 587
[19] Wood, In Search of the First Civilizations, p. 177
[20] Gibbon, The Decline and Fall of the Roman Empire, p. 560
[21] Churchill, A History of the English-Speaking Peoples, p. 17
[22] Santosuosso, Storming the Heavens, p. 187
[23] Matyszak, The Enemies of Rome, p. 276
[24] Gibbon, The Decline and Fall of the Roman Empire, p. 489
[25] Giordane, 197
[26] Giordane, 243

Bibliografia

Per bibliografia dettagliata si consiglia di confrontare i singoli
sotto-periodi (vedi sopra).

Collegamenti esterni

- Invasioni barbariche, in Thesaurus del Nuovo soggettario, BNCF, marzo
  2013.

Storia del cristianesimo in età medievale

Questa pagina tratta la Storia del cristianesimo in età medievale.

La Chiesa dal concilio di Efeso al papato di Gregorio Magno (432-610)

Sviluppo del papato

Già sotto papa Damaso I (366-384) inizia a svilupparsi l'autorità del
vescovo di Roma in quanto successore di San Pietro, capo degli Apostoli, ed
in materia di disciplina e di liturgia. Papa Leone Magno (440-461) in
diversi scritti esalterà il primato della sede di Pietro. Contro
l'imperatore Anastasio, papa Gelasio I (492-496) afferma in un celebre
testo il primato del potere spirituale su quello temporale. Per tutto il
Medioevo i papi si ispireranno a questo testo per giustificare la loro
posizione.

La riconquista dell'Italia ad opera dell'imperatore bizantino Giustiniano,
ricolloca, almeno per un certo periodo, il papato sotto l'influenza di
Costantinopoli. Ma nel corso del VII secolo, l'invasione dei Longobardi
porta progressivamente alla fine della presenza bizantina in Italia.
L'occupazione dei nuovi arrivati coincide con il papato di Gregorio Magno,
un papa energico, che assume il governo civile di Roma, ormai libera dal
governatore bizantino, afferma l'autorità di Roma sui vescovi italiani, si
sforza di intrattenere relazioni con le altre Chiese d'Occidente, invia
missionari per la conversione dei popoli ancora pagani del centro e nord
Europa.

I regni barbari e la loro conversione

Nel territorio dell'ex Impero Romano d'Occidente si installarono diverse
popolazioni germaniche. Alcune erano già convertite al cristianesimo nella
forma dell'arianesimo. È ad esempio il caso dei Vandali in Africa del Nord
o dei Visigoti in Spagna e nel sud della Francia, e degli Ostrogoti in
Italia. Queste tribù, germaniche di stirpe ed ariane di religione,
coabitano più o meno pacificamente con le popolazioni locali romanizzate e
cattoliche. Invece i Franchi, che si installano nel nord della Gallia, e
gli Anglosassoni, che invadono la Britannia, sono ancora pagani.

Vandali

La popolazione dei Vandali, dopo aver invaso e saccheggiato la Hispania
romana, passano nella provincia romana dell'Africa, dove si installano
definitivamente. Inizia una difficile coabitazione con la locale
popolazione cristiana, sottoposta a persecuzioni. Con la riconquista
bizantina ad opera di Giustiniano, i Vandali saranno facilmente sottomessi.

Ostrogoti

Gli Ostrogoti, sotto la condotta del loro re Teodorico, si installano in
Italia intorno al 489. Questa tribù era preoccupata di mantenere la sua
propria identità nazionale, non si mischiano con la popolazione locale
romanizzata, e la differenza di religione (ariani gli uni, cattolici gli
altri) contribuì a questa separazione. Con la riconquista di Giustiniano
anche gli Ostrogoti spariranno.

Visigoti

La politica dei Visigoti (ariani) nei confronti della popolazione locale
cattolica è generalmente assai tollerante. Con il regno di Leovigildo
(568-586) le cose cambiano: animato da una politica nazionalista tesa ad
unificare la Hispania sotto la bandiera dell'arianesimo, inizia a
perseguitare in vario modo la chiesa cattolica. Il suo successore,
Recaredo, adotta una politica opposta e si converte al cattolicesimo
(Sinodo di Toledo, 589); d'ora in avanti inizia una stretta unione tra la
chiesa e il regno.

Franchi

Completamente diversa è la situazione nel nord della Gallia. La popolazione
dei Franchi, a differenza delle tribù germaniche stanziatesi più a sud, è
ancora pagana. Sotto l'influenza di San Remigio, vescovo di Reims, il re
dei Franchi Clodoveo si converte al cristianesimo nella sua forma cattolica
(nel 486 e 506). Questa conversione ha certamente contribuito alla successo
del regno franco contro le altre popolazioni barbare della Gallia. Nel 507
Clodoveo ottiene l'appoggio dell'aristocrazia gallo-romana per cacciare i
Visigoti ariani dal sud della Gallia ed unificare così sotto un unico regno
l'ex provincia romana, Per la prima volta, dopo la caduta dell'Impero
Romano d'Occidente, Clodoveo, facendo sua una prerogativa propria degli
Imperatori di Roma, convoca un concilio dei vescovi di Gallia (nel 511).
Questi e altri gesti del re meriteranno alla Francia il titolo di « figlia
primogenita della Chiesa ».

Monachesimo e vita religiosa

Nel Medioevo il monachesimo divenne uno «stato» ecclesiale e sociale
stimato e determinante, che svolse in maniera monopolistica molti compiti
importanti per la vita pubblica.

Sotto il profilo ecclesiale e spirituale, i monasteri funsero da struttura
ecclesiale accanto alla parrocchia, tanto potente da intaccare il potere
dei vescovi. I monasteri medievali furono centri economici, specie di
aziende agricole con esteso potere. Inoltre la diversa specializzazione dei
monaci portava il monastero a godere di ampia autonomia in campo di
previdenza, di medicina, di formazione scolastica. In alcuni casi i
monasteri erano delle vere e proprie fortezze militari, come rifugio e
punto di appoggio.

La Chiesa d'Occidente nell'Alto Medioevo (610-1054)

L'evangelizzazione tra V e VIII secolo

Vescovi di antiche città romane e missionari di origine celtica (irlandese
e scozzese) e anglosassone si dedicarono all'evangelizzazione dei popoli
pagani e ariani o semi-ariani.

I primi centri missionari furono le antiche città episcopali romane. In
Irlanda priva di città, le istituzioni monastiche furono al centro
dell'organizzazione ecclesiale. Gli abati, e non i vescovi, furono le vere
guide responsabili della chiesa irlandese ed ebbero anche potestà di
giurisdizione ecclesiastica. Dai monasteri irlandesi partirono monaci
sacerdoti che fondarono monasteri chiese e cappelle in tutta Europa. Oltre
la preghiera praticavano i lavori agricoli e di dedicavano allo studio ed
alla medicina, aiutando anche i poveri e diffondendo la cultura antica.

L'abate irlandese san Colombano, attivo nella Francia merovingia e
nell'Italia settentrionale longobarda tra la fine del VI e gli inizi del
VII secolo fu tra questi missionari irlandesi quello che lasciò la traccia
maggiore con i suoi viaggi e le numerose fondazioni sue o dei suoi seguaci,
tra cui quelle di Luxeuil, San Gallo e Bobbio.

I monaci anglosassoni ereditarono da quelli irlandesi l'uso della
"peregrinatio pro Christo" lo zelo missionario che di lì a poco avrebbe
portato alla cristianizzazione dei Sassoni e dei Frisi. La conversione dei
Sassoni, avvenuta nel contesto della lotta condotta contro di essi da Carlo
Magno, portò il cristianesimo verso i Germani del nord.

Il cristianesimo riuscì presto ad affermarsi in Norvegia, grazie a re
cristiani e monaci anglosassoni (X secolo) e si estese anche all'Islanda,
pena la repressione, spesso forzata, delle religioni precedenti.

Le numerose stirpi degli slavi si insediarono nei territori lasciati liberi
dai Germani. Della loro cristianizzazione si occuparono tanto la Chiesa di
Roma quanto la Chiesa di Bisanzio.

Il cristianesimo irlandese

La Chiesa d'Irlanda è stata fondata, secondo la tradizione, nel corso del V
secolo da san Patrizio, cristiano della Britannia romana, che sbarcò
sull'isola come schiavo durante la sua gioventù.

Il cristianesimo irlandese presenta delle caratteristiche particolari. Nel
V secolo l'Irlanda era suddivisa in piccoli regni tribali, chiamati tuath,
che pian piano si convertirono alla nuova religione. Mancando una struttura
politica e civile centralizzata, la nuova Chiesa si sviluppò attorno ai
monasteri e gli abati costituivano la vera autorità religiosa sul
territorio. Inoltre, la lontananza da Roma, il fatto di non essere mai
stata parte dell'Impero romano, portarono la chiesa irlandese a conservare
tradizioni antiche non conosciute in altre chiese del continente e ad avere
una diversa data del giorno di Pasqua. Questo sollevò dei problemi quando
molti monaci irlandesi iniziarono a lasciare l'isola per svolgere opera
missionaria nella vicina Britannia e sul continente.

Anglosassoni

A partire dal V secolo, la Britannia, abbandonata dalle legioni romane, è
progressivamente invasa dalle tribù degli Angli e dei Sassoni, entrambi
pagani, che spingono le popolazioni locali, romanizzate e cristiane, verso
ovest (Galles e Cornovaglia) o al di là del mare in Irlanda. Nel corso di
questo periodo oscuro è difficile sapere in che misura il cristianesimo ha
potuto sussistere nelle regioni occupate dagli invasori germanici. È
soprattutto a partire dalla fine del VII secolo che i regni anglosassoni
sono evangelizzati in seguito alla missione di Agostino di Canterbury,
mandato da papa Gregorio Magno, che convertì il re del Kent Etelberto (597)
e fondò la diocesi di Canterbury. Nella stessa epoca i monaci irlandesi e
scozzesi (iroscozzesi), a partire dal monastero di Lindisfarne,
convertirono il re della Northumbria, Osvaldo (634). Gli altri regni
anglosassoni aderirono al cristianesimo su spinta di questi due primi
regni.

In seguito ad alcune tensioni sorte tra i missionari iroscozzesi da una
parte e romani dall'altra, al riguardo soprattutto della data della Pasqua,
ebbe luogo un importante concilio a Whitby (664) nel quale la chiesa
celtica iroscozzese si adeguò al rito e alle tradizioni romane.

Alemanni e Bavari

Queste due tribù germaniche, pagane, si stanziarono nel sud dell'attuale
Germania. Gli Alemanni subirono l'influsso dell'attività missionaria di San
Colombano e di San Gallo; nell'VIII secolo sorgono centri ecclesiastici in
tutta la loro regione; la Lex Alemannorum della prima metà del secolo VIII
presuppone una struttura e un ordinamento ecclesiastico diffuso. I Bavari
furono cristianizzati completamente verso la fine del 700, e centri
ecclesiastici importanti furono Ratisbona, Salisburgo, Frisinga e Passavia.

Sassoni

Difficilissime furono la missione e la conversione dei Sassoni, che si
dimostrarono ben presto gli unici concorrenti dei Franchi quale popolo
germanico dominante. La lunga e sanguinosa guerra di Carlo Magno (772-804)
contro di loro portò al loro definitivo assoggettamento e alla conseguente
forzata cristianizzazione.

Germani del Nord

L'evangelizzazione e la conversione delle tribù germaniche del nord
(attuali Danesi, Norvegesi e Svedesi) fu piuttosto tardiva. Iniziò solo
verso la metà del IX secolo, con la conversione del re danese Harold I
(nell'826) e si concluse nell'XI secolo con la conversione definitiva dei
re svedesi.

Paesi Baltici

La Chiesa d'Occidente in epoca carolingia (757-888)

Questo periodo della storia del cristianesimo nasce con l'affermarsi in
Europa Occidentale del Sacro Romano Impero di Carlo Magno e dunque con la
conseguente fine dell'influenza in Occidente di quel che rimaneva
dell'Impero Romano antico; il papa di Roma prende sempre più consapevolezza
del suo ruolo all'interno della comunità medievale e di conseguenza inizia
quel progressivo distacco dalla chiesa cristiana d'Oriente (denominata
abitualmente ortodossa) fino alla rottura nel 1054 e alle distruzioni
apportate dalle crociate.

Inoltre, le invasioni arabe e il passaggio di una grande parte della
cristianità d'Oriente sotto la dominazione musulmana (VII-VIII secolo)
modificano profondamente il paesaggio del cristianesimo orientale. Infatti,
nelle regioni che passano sotto il controllo musulmano (e dunque libere dal
controllo bizantino) possono svilupparsi liberamente delle Chiese che
potremmo chiamare dissidenti (per esempio la Chiesa Copta in Egitto).
Accanto a queste Chiese, ne nascono, nel corso del Medioevo, altre,
chiamate uniate, che, pur mantenendo il loro rito proprio, riconoscono
l'autorità giurisdizionale del Vescovo di Roma, il Papa.

In Occidente, il cristianesimo scompare nel Nordafrica, mentre in Spagna i
cristiani sono ridotti ad una minoranza. Insieme però, assistiamo anche
alla conversione al cristianesimo delle nuove popolazioni stanziatesi
nell'ex Impero Romano d'Occidente. In questo processo il papato avrà un
ruolo decisivo.

A metà dell'VIII secolo, il papato e i carolingi intessono delle relazioni
che si riveleranno vantaggiose per le due parti e cariche di conseguenze
per la storia dell'Occidente europeo. Su richiesta di Pipino il Breve, Papa
Zaccaria con una lettera appoggia Pipino e dà il suo sostegno morale per
l'eliminazione della dinastia dei merovingi. Pipino si fa consacrare re ed,
in cambio, su richiesta di papa Stefano II manda due spedizioni militari in
Italia (nel 754 e nel 756) per sconfiggere i Longobardi che minacciano
Roma. In queste circostanze si afferma per la prima volta un'autorità
politica del Vescovo di Roma su un territorio, non ben precisato ancora nei
suoi limiti, ma che si estende oltre l'ex capitale dell'Impero romano.
Questa alleanza con la nuova dinastia dei Franchi si fa ancora più marcata
con il figlio di Pipino, Carlo Magno, che sancisce definitivamente i limiti
del territorio di quello che sarà lo Stato Pontificio, e soprattutto
estende la liturgia romana su tutti i territori del suo nuovo impero e
sugli Stati satelliti (eliminando in questo modo le peculiarità liturgiche
locali).

Il Saeculum obscurum

Il Saeculum obscurum (X secolo) è il punto più basso toccato dal papato in
tutta la sua storia; il papa perde il prestigio in tutta la cristianità e
diventa un burattino nelle mani delle famiglie aristocratiche di Roma.
Inoltre l'insieme del mondo religioso occidentale è sottomesso al sistema
feudale, che considera i monasteri e le diocesi, i titoli di abate e
vescovo come semplici titoli da trasmettere in eredità, come beni di
famiglia.

Le riforme monastiche dei secoli X e XI

Nel pieno del Saeculum obscurum, quasi per compensazione, sorsero una serie
di centri monastici che esercitarono una straordinaria autorità morale
sulla cristianità.

Il principale di essi fu Cluny, che ebbe la fortuna di avere abati longevi
e validi: Bernone (910-927), Maiolo (948-994), consigliere dell'Imperatore
Ottone III, Odilone (944-1048), Ugo (1049-1109), padrino dell'Imperatore
Enrico IV e mediatore nella lotta delle investiture; infine Pietro il
Venerabile (1122-1157), contemporaneo di san Bernardo.

Altri centri di riforma e di moralità furono le abbazie di Gorze (vicino a
Metz), Hirsau, San Vittore di Marsiglia, Sant'Emmeram di Ratisbona, San
Massimino di Treviri.

Le Chiese orientali nell'Alto Medioevo

In questo contesto, consideriamo solo le Chiese ortodosse calcedonesi,
ossia le Chiese orientali che riconoscono il Concilio di Calcedonia, mentre
per le altre Chiese cristiane (copta, antiochena, monofisita, armena, ecc.)
si devono consultare le singole voci.

Imperatori, patriarchi e monaci a Costantinopoli

I Bizantini vedevano nel loro Impero l'immagine del regno celeste e
nell'Imperatore l'immagine del sovrano celeste. Egli è il "luogotenente di
Dio" ed è da lui che riceve il suo potere. L'incoronazione in Santa Sofia a
Costantinopoli ad opera del Patriarca simboleggia questa sanzione divina
(anche nei casi più chiari di usurpazione, il patriarca non ha mai
rifiutato di incoronare un imperatore). In virtù di questo, l'imperatore è
l'unico sovrano legale della città terrestre e tutti gli altri re sono suoi
subordinati. Ancora nel XIV secolo, quando ormai l'Impero bizantino volgeva
al termine, l'imperatore ricordava al granduca di Mosca, che misconosceva
l'autorità dell'Imperatore, che "unico è l'Imperatore universale".

La persona dell'Imperatore ha un carattere sacro: egli è uguale agli
Apostoli (isapostolos). Non è prete, ma, come i preti, entra nel Santo dei
Santi, dietro l'iconostasi, e comunica sotto le due specie. Spetta
all'Imperatore far rispettare le leggi ecclesiastiche, che in molti casi
sono ipso facto anche leggi civili. È lui che convoca i Concili ecumenici;
è lui che sceglie il Patriarca, in base ad una lista che gli viene
presentata (può anche scegliere un laico, come nel caso di Fozio I, che poi
in pochi giorni riceve tutti gli ordini sacri). Nei primi secoli, inoltre,
l'Imperatore interviene nella questione dei dogmi, interventismo che
culminerà con la crisi iconoclasta.

Teoricamente, tra imperatore e patriarca dovrebbe regnare l'armonia per il
bene dello Stato e della Chiesa. Ma è di fatto un fragile equilibrio.
Quando, negli ultimi secoli dell'Impero, gli imperatori, per motivi
strettamente politici, chiederanno l'unione con la Chiesa di Roma, si
troveranno ad affrontare l'opposizione della Chiesa, in particolare dei
patriarchi e dei monaci.

I veri vincitori della crisi iconoclasta sono i monaci, che formano un vero
e proprio partito, che non esita a contestare l'autorità imperiale. Per il
loro alto numero e la loro presenza in tutti gli abiti della popolazione,
esercitano un grande influsso sul popolo e sull'opinione pubblica. Con il
loro ascetismo e il rifiuto del mondo, costituiscono un ideale di vita per
il popolo, che li considera i veri mediatori con Dio. Sempre più
frequentemente, è tra i monaci che verranno scelti i Patriarchi di
Costantinopoli.

La crisi iconoclasta

Nel corso del VII secolo si sviluppa l'iconoclastia, ossia una reazione e
un rifiuto del culto delle immagini (icone in greco). È un culto che si
manifesta in diversi modi: dall'accensione di una lampada alla
prosternazione davanti alle immagini, fino ad arrivare a considerarle sacre
in sé stesse.

Le prime misure iconoclaste sono prese nel 725 dall'imperatore Leone III,
quando sostituisce il patriarca di Costantinopoli Germano con Anastasio,
fedele all'iconoclastia. Ma con il nuovo Imperatore, Costantino V, la
dottrina iconoclasta diventa dottrina ufficiale dell'impero, ed inizia la
persecuzione. I maggiori oppositori (gli iconoduli, favorevoli al culto
delle immagini) sono i monaci, che a Costantinopoli sollevano il popolo.
Con l'imperatrice Irene si ha una reazione opposta: essa convoca un
concilio che, nel 786-787, ristabilisce il culto delle immagini. La lotta
riprende nell'815 quando il nuovo Imperatore Leone V ritorna
all'iconoclastia, ma deve subire una dura reazione, condotta soprattutto da
Teodoro lo Studita. Solo con la morte dell'imperatore Teofilo, nell'845,
viene definitivamente ristabilito il culto delle immagini.

Una seconda crisi fra Occidente e Oriente scoppia nel IX secolo, in
occasione della deposizione del patriarca Ignazio e della nomina come suo
successore di Fozio, inizialmente non riconosciuto da Roma. In occasione di
questa diatriba, viene evocata per la prima volta la questione del
Filioque.

La conversione degli Slavi e della Rus' di Kiev

Nel corso del VI secolo la penisola balcanica è invasa da tribù slave
pagane. La conversione al cristianesimo di queste tribù si effettua in
diverse tappe ed è accompagnata da frizioni con la Chiesa occidentale.

Nell'862 Rastislav, principe della Grande Moravia, chiede ai Bizantini di
inviargli alcuni preti per formare una chiesa locale. Il patriarca Fozio
gli invia due fratelli: Cirillo e Metodio, originari di Tessalonica, che
conoscevano il mondo slavo perché di ascendenza slava per via di madre.
Cirillo mette a punto il primo alfabeto slavo, il glagolitico. La loro
missione è un successo. Agli inizi essa è sostenuta dal papa di Roma; ma
ben presto si inimicano i partigiani dell'uso delle tre lingue (che
ammettevano solo l'uso del greco, del latino e dell'ebraico come lingue
liturgiche), e soprattutto alcuni vescovi franchi, che temevano che la
regione passasse dall'influenza politica germanica a quella bizantina. Dopo
la morte dei due fratelli, i loro successori furono cacciati dalla Grande
Moravia.

I Bulgari, popolo di origine uralo-altaiche dal Basso Volga dove esisteva
una Grande Bulgaria (Onoghuria) dal 630, nemici di lunga data dei
Bizantini, si convertono al cristianesimo nello stesso periodo. Nell'866,
il khan bulgaro Boris (852-889) è battezzato, e con lui tutto il suo
popolo. Agli inizi la Bulgaria esita tra Roma e Costantinopoli; alla fine,
accetta usi, costumi e tradizioni liturgiche di Bisanzio. La stessa sorta
tocca ad altre tribù slave, stanziatesi nell'attuale Serbia. Così avviene
che proprio nei Balcani inizia a crearsi una nuova frontiera, che divide
mondo cristiano ortodosso orientale, e mondo cristiano cattolico
occidentale.

Nel corso del X secolo il re di Polonia Mieszko I, quello di Ungheria Vajk,
che col battesimo prende il nome di Stefano nel 1001 e sarà fatto santo
Stefano e Borivoj I di Boemia, sposo di santa Ludmilla e nonno di san
Venceslao, si convertono al cristianesimo, portando con loro nella
conversione tutti i rispettivi popoli. Questi nuovi popoli oscilleranno fra
l'influenza occidentale (dell'Impero Franco e del Papato di Roma) e
Costantinopoli. Così le due sfere di influenza, del Sacro Romano Impero
Germanico e dell'Impero Bizantino, determinano, da nord a sud dell'Europa,
una frontiera religiosa e culturale oggi ormai scomparsa.

Un altro avvenimento capitale è la conversione al cristianesimo della Rus'
di Kiev. La principessa Ol'ga, moglie di Igor, principe di Kiev, si era già
convertita intorno alla metà del X secolo, ma il suo battesimo fu
confermato a Costantinopoli intorno al 945. Nel 989 suo nipote, il principe
Vladimiro I di Kiev, preoccupato di rendere più solido il suo potere,
negoziò con i Bizantini il suo battesimo, quello dei suoi popoli e un
matrimonio diplomatico con la sorella dell'imperatore Basilio II, Anna.
Così la Russia passò sotto l'influenza bizantina fino al crollo di Bisanzio
nel XV secolo diventando sua erede con Ivan il Terribile, la cosiddetta
Mosca Terza Roma.

Apogeo della società cristiana occidentale (1054-1274)

Lo Scisma d'Oriente

La più grave crisi fra Oriente e Occidente, tuttora esistente, fu il Grande
Scisma del 1054, conosciuto dalla storiografia occidentale come Scisma
d'Oriente e definito dagli Ortodossi Scisma dei Latini o scisma
d'occidente, quando il legato papale Umberto di Silvacandida e il patriarca
Michele Cerulario si scomunicarono a vicenda.

Ciò che segnò profondamente le coscienze e, se possiamo dire, sancì
definitivamente la divisione tra Occidente ed Oriente cristiano, furono le
Crociate, che portarono ad uno scontro aperto tra latini e greci e al sacco
di Costantinopoli del 1204. Malgrado alcuni tentativi di riconciliazione al
secondo Concilio di Lione (1276) e al Concilio di Firenze (1439), falliti
in quanto semplici mosse politiche non riconosciute dalla gerarchia
ortodossa, le due chiese si estraniarono sempre più l'una dall'altra.
Bisognerà aspettare il 1964, quando papa Paolo VI e il patriarca ecumenico
di Costantinopoli Atenagora si scambieranno reciproci saluti e, dopo nove
secoli, aboliranno le rispettive scomuniche.

La riforma gregoriana e la lotta per le investiture

Dopo il saeculum obscurum si sente oramai la necessità di una riforma
completa della Chiesa. Come all'epoca di Costantino, sono gli imperatori
germanici a prendere in mano l'iniziativa, per dare avvio a quella che,
nella storia, verrà chiamata Riforma gregoriana dal nome del papa più
autorevole e deciso nella riforma, Gregorio VII (XI secolo).

Niccolò II nel 1059 emanò uno statuto che fu alla base della Riforma
gregoriana, il Decretum in electione papae: l'elezione pontificia da allora
si sarebbe svolta durante un sinodo dei cardinali, titolari di chiese di
Roma e dintorni (sedi suburbicarie). Ildebrando di Soana, salito al soglio
come Gregorio VII (1073), nel 1075 ribadì il divieto per i laici di
investire gli ecclesiastici e nello stesso anno formulò il Dictatus papae,
ove afferma il principio del primato del papa di Roma e del potere
spirituale sull'Imperatore e il potere temporale. Spetta al papa, e non
all'imperatore, nominare o deporre vescovi. In questo modo il papa entra in
conflitto con l'imperatore Enrico IV in quella che è chiamata la Lotta per
le investiture. La disputa, che vedrà scomuniche e deposizioni, penitenze
(umiliazione di Canossa) e ritrattazioni, si concluderà con i successori
dei due contendenti, papa Callisto II e l'imperatore Enrico V, che ne 1122
a Worms raggiungono un compromesso: al papa spetterà l'investitura
spirituale, mentre l'Imperatore si riserva l'investitura temporale dei
vescovi e degli abati.

Il conflitto riprende a metà del XII secolo, e vede l'opposizione del papa
Alessandro III con l'imperatore Federico Barbarossa, che, sconfitto dai
Comuni in Lombardia dovrà rinunciare alle sue pretese.

Le nuove fondazioni eremitiche e monastiche dei secoli XI e XII

Quasi contemporaneamente alla Riforma gregoriana, anche il paesaggio
religioso e monastico fu percorso da diversi movimenti.

- Il movimento eremitico toscano. San Romualdo (950 - 1027), nobile di
  Ravenna, fondò la comunità eremitica di Camaldoli, vicino ad Arezzo e un
  gran numero di eremitaggi in altre parti d'Italia. La sua idea madre era
  di unire il cenobitismo con l'eremitismo. La vita monastica comunitaria
  di « fondovalle » doveva costituire il presupposto spirituale, pedagogico
  ed economico per gli eremiti abitanti sulle « alture ». Dal monastero di
  Camaldoli uscirono santi riformatori come Pier Damiani e Giovanni
  Gualberto (990-1073), che fondò una comunità eremitica a Vallombrosa,
  vicino a Firenze.
- Certosini. San Brunone di Colonia (1032 – 1101), già canonico nella sua
  città e maestro della scuola del capitolo di Reims, visse per un certo
  periodo vicino a Roberto di Molesme, futuro fondatore di Citeaux. Nel
  1084 fondò la Grande Certosa. I monaci vivevano in piccole casette, dove
  pregavano, studiavano e svolgevano il loro lavoro domestico (per lo più
  il giardinaggio). In comune questi monaci avevano le grandi celebrazioni
  liturgiche e i pasti. Vigeva come grande regola quella del silenzio,
  l'obbligo di una rigorosa mortificazione e una severa contemplazione.
- Cistercensi. Nel 1098 Roberto di Molesme, assieme ad altri due santi,
  Alberico e Stefano, fondò il monastero di Citeaux presso Digione. Con
  l'intento di uscire dal quadro del monachesimo tradizionale e dalle
  usuali forme economiche e di governo, essi assunsero l'osservanza stretta
  della lettera della regola ed un forte rigorismo ascetico, vivevano
  strettamente del lavoro delle proprie mani (nel senso che non accettavano
  offerte di alcun genere, né chiedevano tasse), fecero proprie semplicità
  e purezza nell'architettura, nella vita e nella liturgia. Così i
  Cistercensi furono in sostanza monasteri di contadini, per il cui lavoro
  istituirono i fratelli laici (chiamati conversi) reclutando tra la
  popolazione contadina. Tra i più grandi e riconosciuti Cistercensi
  troviamo soprattutto Bernardo di Chiaravalle, che estese l'organizzazione
  di Citeaux a tutta la cristianità. Alla sua morte nel 1153 l'ordine
  contava 350 abbazie. Nel 1300 erano più di 700.
- Premonstratensi. San Norberto di Xanten (1080-1134) fondò l'Ordine dei
  Premonstratensi e successivamente divenne arcivescovo di Magdeburgo.
  Caratteristica di questo ordine era la predicazione itinerante. E come i
  Cistercensi prendevano come modello gli Apostoli, così i Premonstratensi
  avevano come loro modello l'apostolo Paolo. Nel loro peregrinare
  apostolico trovavano simpatia e accoglienza e ben presto alcune donne si
  unirono a loro. In questo modo i loro monasteri erano doppi, maschili e
  femminili (come per es. a Fontevrault). Il pericolo che la missione
  itinerante potesse portare all'eresia, spinse il Vescovo di Laon ad
  offrire a Norberto il monastero di Prémontré, che, oltre a dare il nome
  al nuovo ordine, divenne il centro del nuovo movimento monastico.
- Canonici Agostiniani. Già dai tempi di Carlo Magno erano chiamati
  canonici regolari quei sacerdoti di vita apostolica (dunque non monaci)
  che avevano la vita, l'abitazione e la mensa in comune, avevano una forma
  comune di abbigliamento, pregavano assieme e seguivano una regola, quella
  di Sant'Agostino. In genere i canonici erano preti secolari, dunque non
  monaci, che officiavano insieme nelle cattedrali, formando il cosiddetto
  capitolo delle cattedrali. Sulla spinta delle riforme del XI e XII
  secolo, molti capitoli delle cattedrali furono riformati, nel senso che
  vennero regolati sulla regola di Sant'Agostino. Altri vennero fondati con
  il medesimo presupposto. I principali centri riformati di canonici
  regolari furono soprattutto in Germania, a Salisburgo, a Passavia, a
  Frisinga. Un importante centro culturale fondato dai canonici regolari fu
  la Scuola di San Vittore a Parigi.

Le crociate

Nel 1071 l'esercito bizantino fu sconfitto dai turchi selgiuchidi, nella
battaglia di Manzicerta. Dopo questa battaglia, in breve tempo, l'impero
bizantino perse tutta l'Asia Minore. Fu in questo clima, segnato
dall'affermarsi delle etnie berbere e turche a danno degli arabi, che Papa
Urbano II indisse un pellegrinaggio armato al concilio di Clermont (1095),
dando inizio alle crociate. All'appello risposero sia la nobiltà europea,
sia un'ampia fetta di gente comune animata dall'entusiasmo inculcato da
alcuni predicatori come Pietro l'Eremita. Partiti verso Costantinopoli
senza una strategia precisa, le truppe guidate da principi francesi,
normanni e fiamminghi conquistarono in poco tempo tutta la costa del Mar di
Levante, e nel 1099 presero Gerusalemme.

I crociati crearono un Regno affidato a Goffredo da Buglione, ma solo suo
fratello Baldovino prese il titolo di re. Le conquiste vennero spartite tra
i partecipanti all'impresa creando gli Stati crociati e alcuni feudi
minori, tutti sottoposti, almeno formalmente, al re di Gerusalemme. Questa
fu soltanto la prima di ben nove crociate, non tutte finalizzate alla
conquista o alla difesa della Terra Santa.

Col tempo la crociata, infatti, rivolta ora contro i musulmani di Spagna, i
pagani dell'Europa nord-orientale (Crociate del Nord), gli eretici della
Linguadoca e gli avversari politici del Papato in Italia, divenne una
semplice guerra investita di sacralità, per la quale il papato si serve
appunto di un concetto che risulta efficace al fine di mobilitare grandi
masse di fedeli, ma che porta anche alla degenerazione dello stesso
concetto. Nel tempo i crociati poterono beneficiare di una commutatio del
loro voto fatto quando presero la croce, ossia anziché partire per la Terra
Santa, essi poterono partecipare alle spedizioni militari che furono
investite dei privilegi previsti per le Crociate nel Levante.

Il risveglio religioso del XII secolo

Le riforme monastiche dei secoli X-XI avevano già manifestato l'esigenza di
ritornare alla povertà della Chiesa primitiva. La vita apostolica era
strettamente connessa all'ideale di una vita povera di predicatore
itinerante, conforme all'esempio offerto da Cristo e dai suoi apostoli.
Questo desiderio, per l'influenza esercitata dal movimento crociato, favorì
lo sviluppo di un vasto movimento popolare che ben presto si estese a tutto
l'Occidente. L'immagine del Salvatore povero s'impresse nell'animo non solo
di coloro che erano ritornati dalla Terra Santa, ma anche in chi era
restato nel proprio paese e incitò gli uni e gli altri alla imitazione di
Cristo. Si volle conoscere meglio il Vangelo. Monaci e chierici si
dedicarono alla lettura della Sacra Scrittura; ma anche semplici laici, che
desideravano ardentemente imparare a conoscere dalla Bibbia la vita di
Cristo e degli apostoli, si riunirono in piccoli gruppi per ricevere
insegnamenti e spiegazioni del testo sacro. Il popolo cristiano era
addirittura affamato della Parola di Dio e spesso non esitava ad affrontare
lunghi viaggi per ascoltare grandi predicatori come Bernardo di
Chiaravalle.

In verità, era evidente il contrasto esistente fra la vita povera di Gesù
Cristo e la Chiesa istituzionale del tempo. La Chiesa feudale del Medioevo
era ricca non solo in Germania – ove i vescovi erano principi – ma anche in
Francia, in Inghilterra e in Italia. Ovunque i vescovati erano in mano di
nobili o di potenti. Il clero determinava la vita spirituale ed era
intimamente legato ai signori feudali.

E mentre nella società andava sorgendo una classe borghese, nella Chiesa
cominciò a destarsi la coscienza del laicato, il quale volle formarsi
un'opinione personale sui problemi religiosi e perciò ricorse alla Bibbia.
La Chiesa non in tutti i casi ha saputo far proprie queste tendenze
religiose e alcune di queste si sono rivolte contro di essa.

La centralizzazione romana (1198-1274)

Il complesso rapporto tra Chiesa e Impero trova il suo culmine con il XIII
secolo, sotto il pontificato di Innocenzo III. Costui concepisce la
funzione del papato in un modo elevato. Sul piano spirituale, la sua
autorità è senza paragoni (si parla di Plenitudo potestatis, pienezza del
potere) e si esercita su tutta la cristianità occidentale attraverso i
legati pontifici. Sul piano temporale, egli distingue tra l'auctoritas, che
è propria del papa, e la potestas che i sovrani ricevono dal papa. Infatti,
per diritto divino, il papa ha ricevuto direttamente da Dio i due poteri
(raffigurati come due spade), ed è solo per sua benevolenza che concede il
potere temporale all'imperatore, che lo governa in nome del papa.

Le lotte tra papato e impero proseguono con alterne vicende. Il papa trova
modo di ingerirsi nelle vicende interne dell'impero e degli stati nascenti
(soprattutto Francia). La sconfitta definitiva degli Hohenstaufen tedeschi
e il riconoscimento del primato del papa da parte dell'imperatore bizantino
Michele VIII Paleologo (al Concilio di Lione II nel 1274) sembrano
decretare la vittoria definitiva del papato, ma sono successi di breve
durata. L'unione con i bizantini è rigettata alla morte di Michele VIII
Paleologo, e le continue ingerenze papali negli affari di stato irritano
non poco i sovrani, ed in particolare il re di Francia Filippo il Bello,
che inizia una nuova e lunga querelle con il papato di Roma, ed in
particolare con Bonifacio VIII.

Gli Ordini mendicanti

I quattro grandi Ordini mendicanti del Medioevo furono i Domenicani, i
Francescani, i Carmelitani e gli Eremitani agostiniani. Alcuni storici (H.
Grundmann) vedono negli Ordini mendicanti il corrispettivo ecclesiale delle
tendenze eterodosse del Movimento pauperistico dei secoli XII e XIII.

- I Domenicani fondati da san Domenico di Guzmán (1170-1221).
- I Francescani fondati da san Francesco d'Assisi (1181-1226).
- I Carmelitani furono fondati da una colonia di eremiti, cui, nel 1207, il
  patriarca di Gerusalemme diede una regola, poi confermata dal Papa.
  Quando gli Stati crociati tramontarono, i Carmelitani si ritirarono in
  Europa e si trasformarono in un ordine mendicante, con l'opera di San
  Simone Stock (1165-1265). Con i riformatori spagnoli del XVI secolo,
  Teresa d'Avila e Giovanni della Croce, l'ordine assunse un singolare
  dosaggio di vita contemplativa e di spirito apostolico.
- Gli Eremitani agostiniani. Questo ordine deriva dall'azione del cardinale
  Riccardo Annibaldi e di papa Alessandro IV (1254-1261), che con la bolla
  Licet Ecclesiae catholicae del 1256 unirono d'autorità gruppi già
  esistenti di eremiti in un ordine costituito sul tipo di quello dei
  mendicanti e nell'ambito della tradizione agostiniana.

La crisi del Papato (1274-1449)

Con la fine del Duecento e l'inizio del Trecento il Papato, che meno di un
secolo prima, con Innocenzo III aveva raggiunto il suo apogeo, entra in
crisi, per una forte decadenza del prestigio e dell'autorità papale causata
dalle vicende dei secoli XIII e XIV. Alcuni storici vedono in queste
vicende storiche i prodromi della rivolta luterana. In particolare furono
quattro i motivi della crisi del Papato in questi due secoli:

- la lotta tra Bonifacio VIII e il re francese Filippo il Bello
  (1296-1303);
- l'esilio del papato ad Avignone (1309-1377);
- lo Scisma d'Occidente (1378-1417);
- la decadenza del Papato in età rinascimentale.

La lotta tra Bonifacio VIII e il re francese Filippo il Bello

Con questa lotta « non solo si esaurisce l'autorità politica effettiva del
papato… ma si avvia rapidamente alla fine la concezione dell'età di mezzo,
che subordinava la politica alla morale, e, nella stretta collaborazione
fra i due poteri, religioso e civile, tendeva alla costruzione di una
civiltà basata sulla fede cristiana ».¹ Il conflitto nacque per l'opposta
mentalità dei due protagonisti: il papa pretendeva, come i suoi
predecessori medievali, di esercitare un'alta autorità sovrana su tutti i
regni cattolici; il re francese invece faceva suo il principio, che andava
sempre più affermandosi, secondo il quale nel suo regno il re è sciolto da
ogni autorità, tanto dell'Imperatore che del Pontefice: Rex in suo regno
est imperator et papa. Il motivo scatenante della lotta fu l'imposizione al
clero francese di tributi per sostenere la guerra contro l'Inghilterra.
Seguirono mosse e contromosse dei due protagonisti:

- il Papa con la bolla Clericis Laicos (1296) vietò di imporre tasse sui
  beni ecclesiastici senza l'autorizzazione della Santa Sede; il re proibì
  l'esportazione di denaro all'estero (minando così una delle entrate
  principali del Papa, le elemosine);
- Bonifacio VIII rispose con la bolla Ausculta Fili 1301, con la quale
  deplorò i soprusi commessi da Filippo il Bello, in particolare l'arresto
  di un vescovo francese, e convocò un concilio a Roma; il re impedì la
  diffusione della bolla nel regno e nella riunione degli stati generali
  del regno nell'aprile del 1302 rinnovò le antiche accuse contro il
  pontefice;
- il Papa allora, nel novembre del 1302 emanò la famosa bolla Unam Sanctam
  nella quale espose il suo pensiero: la Chiesa è unita sotto un unico
  capo, il pontefice; per salvarsi è necessario appartenere alla Chiesa; il
  potere civile è subordinato a quello spirituale (teoria delle due spade);
  in risposta, il re francese, nel giugno 1303 fece accusare il Papa di
  simonia ed eresia e lo citò in giudizio davanti ad un concilio per
  difendersi;
- Bonifacio VIII dapprima confutò le accuse e poi si preparò ad emanare una
  bolla (la Super Petri solio) con la quale scomunicava e deponeva Filippo
  il Bello; ma il giorno prima della pubblicazione della bolla, il 7
  settembre 1303, due sgherri del re, Guillaume de Nogaret e Sciarra
  Colonna, scesero ad Anagni, dove il Papa risiedeva, e lo fecero
  prigioniero (cfr. lo Schiaffo di Anagni). Una sollevazione popolare
  riuscì nell'intento di liberare il Papa, il quale però, scosso nel morale
  e nel fisico, morì un mese più tardi, l'11 ottobre 1303.

L'esilio del papato ad Avignone

Alla morte di Bonifacio VIII, e dopo il breve papato di Benedetto XI, nel
1305, dopo 11 mesi di conclave, i Cardinali elessero Papa l'arcivescovo di
Bordeaux, Bertrand de Got, che prese il nome di Clemente V e decise di non
scendere a Roma, ritenuta insicura, ma di recarsi ad Avignone. Qui i Papi
rimasero fino al 1377, quando, mosso dalle preghiere di Santa Caterina da
Siena, Gregorio XI decise di ritornare definitivamente a Roma. Il Papato
avignonese si caratterizza per tre aspetti:

- I papi, anche se giuridicamente liberi e indipendenti, di fatto subiscono
  in pieno l'influsso della monarchia francese. I sette pontefici
  avignonesi sono tutti francesi e la maggioranza dei cardinali è francese.
  Soprattutto Germania e Inghilterra protestavano contro la perdita del
  carattere di universalità del papato.
- La lotta dura, aspra e inutile che Giovanni XXII iniziò contro
  l'imperatore tedesco Ludovico il Bavaro, fino alla morte di questi nel
  1347. In questa lotta, la cosa saliente fu la dichiarazione emanata nella
  dieta di Francoforte del 1338, con la quale il Papa perdeva anche
  l'ultima autorità politica che gli era rimasta: la conferma pontificia
  dell'elezione dell'imperatore, che d'ora in avanti sarà riservata ai
  sette grandi principi elettori tedeschi.
- Infine, la cosa forse più grave che accrebbe l'avversione alla curia e al
  papato: durante il periodo avignonese aumentò a dismisura il fiscalismo
  curiale papale, e si accentuò la tendenza del papato a riservare a sé la
  nomina di molti uffici delle diocesi, fino allora conferiti dal vescovo
  locale o dai canonici. Tutto questo, oltre ad alienare molti animi dalla
  curia e dal papato, provocò numerosi opuscoli critici, che terminavano
  tutti con l'affermazione della necessità di una riforma della Chiesa.

Lo Scisma d'Occidente e la crisi conciliare (1378-1449)

Il motivo scatenante lo scisma, fu la messa in dubbio della validità
dell'elezione di Urbano VI (successo a Gregorio XI) avvenuta, sotto la
pressione del popolo romano, la mattina dell'8 aprile 1378. Lo scisma
divise la cristianità occidentale in due obbedienze, quella di Roma e
quella di Avignone (città che divenne sede dei Papi che non riconoscevano
la validità dell'elezione di Urbano VI), cui si aggiunse, nel 1409,
l'obbedienza pisana (Concilio di Pisa), che, nel tentativo di risolvere la
grave crisi del papato, finì per aggravarla ulteriormente. Di fatto c'erano
tre papi, ognuno con un suo seguito; cosa che, come conseguenza, divise il
mondo civile e politico, gli Ordini e le Congregazioni religiose, gli
stessi Santi parteggiavano chi per un papa, chi per un altro (vedi Santa
Caterina da Siena e San Vincenzo Ferrer). Di fronte all'impossibilità di
riconciliare le parti, si fece strada nei teologi la teoria conciliare, già
affermata, in vario modo, nel Medioevo: se un papa cade nell'eresia o nello
scisma, può essere deposto da un concilio, convocato dai Vescovi o da chi
abbia sufficiente autorità. Questa teoria, che aveva motivato il
fallimentare Concilio di Pisa, portò alla convocazione, da parte
dell'imperatore Sigismondo del Concilio di Costanza (1414-1418), durante il
quale i tre papi (di Roma, Avignone e Pisa) furono obbligati a dimettersi,
e venne eletto il nuovo ed unico Papa, Martino V (1417-1431). Se l'unità
della Chiesa è ristabilita, tuttavia il bisogno di riforma continua a farsi
sentire. Alcuni teologi vedono la soluzione nella tenuta regolare di
concili, soluzione adottata dal Concilio di Costanza nei decreti Haec
sancta e Frequens: abbiamo così nel 1423 il Concilio di Pavia, che registrò
una scarsa partecipazione, fu trasferito a Siena e infine sciolto; nel 1431
il Concilio di Basilea, che fallì nei suoi intenti e provocò un nuovo
scisma (subito rientrato); nel 1437 il Concilio di Ferrara trasferito poi a
Firenze.

Il Papato rinascimentale (1449-1517)

L'età del Rinascimento, almeno dopo la morte di Paolo II nel 1471,
costituisce uno dei periodi più oscuri del papato: allo splendore culturale
e civile si contrappone la mancanza di un autentico spirito religioso al
vertice della gerarchia ecclesiastica. Se da un lato il Papato e la chiesa
in genere accolse favorevolmente lo sviluppo culturale umanista (uno tra i
più grandi umanisti fu proprio un Papa, Enea Silvio Piccolomini, Papa Pio
II), da un altro non mancarono gli aspetti negativi. Molti umanisti furono
accolti alla corte papale e si sviluppò un ampio mecenatismo, che ben
presto trasformò Roma in una città pienamente rinascimentale, trasformata
dalle nuove e costose opere. La curia romana viveva in un lusso fastoso:
ogni cardinale aveva la sua corte, con palazzi e ville entro e fuori le
mura. Il nuovo tenore di vita esigeva forti spese, alle quali si faceva
fronte con tutti mezzi, leciti e illeciti (si diffonde a Roma in questo
periodo la cosiddetta pasquinata: Il Signore non vuole la morte del
peccatore, ma che viva e paghi). A questo bisogna aggiungere la vita
privata dei Papi, che oltre al nepotismo diffuso (per favorire non solo i
nipoti, ma spesso i propri figli illegittimi), era macchiata da gravi
immoralità, il cui apice negativo fu Alessandro VI (1492-1503).

Note

[1] Giacomo Martina, La Chiesa nell'età della Riforma, p. 44.

Bibliografia

- C. Azzara, Il papato nel Medioevo, Il Mulino, 2005
- M. Bloch, La società feudale, Einaudi, Torino 1987.
- G. Chittolini, G. Miccoli, La Chiesa e il potere politico dal Medioevo
  all'età contemporanea, Einaudi, Torino 1986.
- G. Duby, L'anno Mille, Einaudi, Torino 1976.
- G. Fedalto, Le Chiese d'Oriente. Da Giustiniano alla caduta di
  Costantinopoli, Jaca Book, Milano 1984.
- K. Fink, Chiesa e papato nel Medioevo, Il Mulino, Bologna 1987.
- G. Fornasari, Medioevo riformato del secolo XI. Pier Damiani e Gregorio
  VII, Napoli 1996
- M. Gallina, G.G. Merlo, G. Tabacco, Storia del Cristianesimo. Il
  Medioevo, a cura di G. Filoramo e D. Menozzi, Editori Laterza, Roma-Bari
  2002
- H. Grundmann, Movimenti religiosi nel Medioevo, Il Mulino, Bologna 1974.
- J. Le Goff, La nascita del purgatorio, Torino, Einaudi, 1982.
- J. Leclercq, Cultura umanistica e desiderio di Dio: studio sulla
  letteratura monastica del Medioevo, R.C.S. Libri, 2002
- G. G. Merlo, Eretici ed eresie medievali, Il Mulino, Bologna 1989.
- M. Maccarone, Vicarius Christi. Storia del titolo papale, Roma 1952
- G. Miccoli, Chiesa gregoriana. Ricerche sulla riforma del sec. XI,
  Firenze 1966
- R. Morghen, Medioevo cristiano, Laterza, Bari 1968.
- G. Ostrogorsky, Storia dell'impero bizantino, Einaudi, Torino 1968.
- A. Paravicini Bagliani, Il Trono di Pietro. L'universalità del papato da
  Alessandro III a Bonifacio VIII, Carocci, Roma 2001.
- A. Paravicini Bagliani, Le Chiavi e la Tiara. Immagini e simboli del
  papato medievale, Viella, Roma 2005
- A. Paravicini Bagliani, Norme e elezione del papa. Norme, riti e
  conflitti. Il Medioevo, Viella, Roma 2013
- G. Penco, Storia del monachesimo in Italia dalle origini alla fine del
  medio evo, Roma
- G. Penco, Storia della Chiesa in Italia, Jaca Book, 1978
- B. Schimmelpfenning, Il papato. Antichità, Medioevo, Rinascimento.
  Viella, Roma, 2006
- G. Tabacco, La relazione fra i concetti di potere temporale e di potere
  spirituale nella tradizione cristiana fino al secolo XIV,, Torino, 1950
- W. Ullmann, Il papato nel Medioevo, Laterza, Roma-Bari 1975.
- A. Vauchez, La spiritualità dell'Occidente medievale (secoli VIII-XII),
  Vita e pensiero, Milano 1978.
- C. Violante, Studi sulla cristianità medievale. Società, istituzioni,
  spiritualità, Vita e Pensiero, Milano 1975.

Voci correlate

- Cattività avignonese
- Cesaropapismo
- Crociate
- Donazione di Costantino
- Grande Scisma
- Inquisizione medievale
- Lotta per le investiture
- Movimenti ereticali medievali
- Ordini mendicanti
- Riforma gregoriana
- Scisma d'Occidente

Storia del cristianesimo

La storia del cristianesimo tratta della storia della religione cristiana e
delle sue istituzioni in tutto il periodo che va dalle origini del
cristianesimo nel I secolo fino ad oggi.

Storia

Il cristianesimo fu fondato nel I secolo d.C. da persone convinte che Gesù
di Nazaret fosse il Cristo (Messia) e che lo avevano conosciuto, come gli
apostoli, o che non lo avevano mai incontrato, ma erano stati influenzati
dai suoi insegnamenti, come gli evangelisti Marco e Luca, o che affermarono
di aver avuto rivelazioni mistiche della sua natura divina, come Paolo di
Tarso, che favorì la fondazione di comunità cristiane, o "chiese", dopo la
sua conversione.

Il cristianesimo si diffuse inizialmente, da Gerusalemme, in tutto il
Vicino Oriente. Nel quarto secolo fu adottato come religione di Stato
dall'Armenia nel 301, in Etiopia nel 325 e in Georgia nel 337, e infine
dall'Impero Romano nel 380. Si diffuse in tutta Europa nel Medioevo e
continuò ad espandersi nel mondo con le grandi scoperte dal Rinascimento in
poi diventando la maggiore religione al mondo.¹ Durante la propria storia,
i cristiani hanno sia subito che inflitto persecuzioni, conosciuto scismi e
lotte, talvolta anche cruente, ingaggiate sia tra diverse correnti interne
allo stesso cristianesimo che contro altre religioni. Le prime sono
derivate da dispute teologiche che hanno sancito la nascita di diverse
chiese distinte. Le confessioni principali del cristianesimo sono la Chiesa
cattolica romana, la Chiesa ortodossa orientale e le varie Chiese
protestanti. Le lotte contro altre religioni furono principalmente condotte
in due fasi: nei primi secoli contro il Paganesimo e durante il Medioevo
contro l'Islam, sottoforma di crociate (ad eccezione della crociata contro
i catari, diretta verso una corrente minoritaria di cristiani).

Periodizzazione

Si è soliti distinguere convenzionalmente quattro fasi della storia del
cristianesimo, corrispondenti a quelle della civiltà occidentale (pur
tenendo conto dei limiti di tale periodizzazione: per esempio, le Chiese
dell'Europa Orientale non hanno conosciuto quel fenomeno che in Occidente
passa sotto il nome di Medioevo):

- epoca antica (I-V secolo): dalla nascita, con Gesù, fino ai primi concili
  ecumenici.
- epoca medievale (V-XV secolo): dalle conversioni delle popolazioni
  barbariche alla fine dello scisma d'occidente; inizio della rottura col
  Medioevo è la lotta tra papa Bonifacio VIII e il re di Francia Filippo il
  Bello.
- epoca moderna: è l'epoca della nascita degli Stati nazionali, dei grandi
  Concili del XV e XVI secolo, della rottura dell'unità religiosa
  dell'Europa Occidentale, con la nascita del protestantesimo; il periodo
  termina con la Rivoluzione francese (XIV-XVIII secolo).
- epoca contemporanea (XIX-XXI secolo): dalla Rivoluzione francese ai
  nostri giorni.

Cronologia

- Età antica:
  + Origini del cristianesimo
  + Storia del cristianesimo in età antica
- Età medievale:
  + Storia del cristianesimo in età medievale
- Età moderna:
  + Storia del cristianesimo in età moderna
- Età contemporanea:
  + Storia del cristianesimo in età contemporanea

Quadro storico

Note

[1] Religions by Adherents, Adherents.com.

Bibliografia

- AA.VV, Storia della Chiesa cattolica, Ed. Paoline, Cinisello Balsamo 1989
- Giordano Berti, Dizionario del Cristianesimo, Vallardi, Milano 2009, ISBN
  978-88-7887-299-8
- K. Bihlmeyer, H. Tuechle, Storia della Chiesa, 4 volumi, Morcelliana
  1982.
- J. Comby, Per leggere la storia della Chiesa, 2 volumi, Edizioni Borla,
  Torino 1989
- Giovanni Filoramo, Daniele Menozzi, Storia del Cristianesimo, 4 volumi,
  Laterza, 2001, ISBN 978-88-420-6434-3
- Herbert Gutschera, Joachim Maier, Jörg Thierfelder, Storia delle Chiese
  in prospettiva ecumenica, Queriniana, 2007, ISBN 978-88-399-2860-3
- Manfred Heim, Introduzione alla storia della chiesa, Giulio Einaudi
  editore, Torino 2000.
- H. Jedin, Storia della Chiesa, 12 volumi, Jaca Book 1976 ss.
- Hans Küng, Cristianesimo, Biblioteca Universale Rizzoli, 1999
- Lortz, Storia della Chiesa in prospettiva di storia delle idee, 2 volumi,
  San Paolo Edizioni 1987.
- Alberto Torresani, Breve storia della Chiesa, Ares, 1989, ISBN
  88-8155-013-X
- Alberto Torresani, Storia della Chiesa. Dalla comunità di Gerusalemme a
  Benedetto XVI, Ares, Milano, 2005, ISBN 88-8155-346-5
- A. Vauchez, G. Cracco, A. Vasina, Storia del Cristianesimo, Borla-Città
  Nuova, Roma 1999

Voci correlate

- Cristianesimo
- Gesù storico
- Esseni
- Età apostolica
- Letteratura subapostolica
- Dottrine cristologiche dei primi secoli
- Persecuzione dei cristiani
- Padre della Chiesa
- Padri del deserto
- Svolta costantiniana
- Persecuzioni dei pagani nell'Impero romano
- Scisma tricapitolino
- Arte paleocristiana
- Donazione di Costantino
- Riforma gregoriana
- Grande Scisma
- Origini del cristianesimo
- Inquisizione medievale
- Ordini mendicanti
- Lotta per le investiture
- Cattività avignonese
- Scisma d'Occidente
- Riforma protestante
- Controriforma
- Separazione fra Stato e Chiesa
- Sillabo
- Rerum Novarum
- Modernismo teologico
- Patti Lateranensi

Altri progetti

- Wikimedia Commons contiene immagini o altri file sulla storia del
  Cristianesimo

Collegamenti esterni

Fonti

- Reti medievali, retimedievali.it.
- Raccolta di fonti circa la predicazione e la vita religiosa nella società
  italiana (da Carlo Magno alla Controriforma), storia.unive.it.
- Raccolta di fonti sui rapporti tra Stato e società nell'ancien régime,
  storia.unive.it.
- Antologia delle fonti altomedievali, storia.unive.it.
- Concili ecumenici, totustuus.biz.
- Magistero Pontificio, totustuustools.net.
- Simboli e dichiarazioni sulla fede cattolica, totustuus.biz.
- Raccolta di documenti pontifici, cathodoc.altervista.org.

Dizionari

- Atlante storico online: sito ricchissimo di dati e mappe storiche,
  silab.it.
- Dizionario di storiografia, pbmstoria.it.
- Dizionario di storia antica e medievale, pbmstoria.it.
- Dizionario di storia moderna e contemporanea, pbmstoria.it.
- Le Dictionaire historique et critique de Bayle (1697) - in francese,
  artfl.atilf.fr.

Storia

- Studi sul cristianesimo e le sue origini, christianismus.it.
- Appunti di storia della Chiesa riformata, riforma.net.
- Le Chiese protestanti in Italia, cesnur.org.
- Storia della Chiesa ortodossa, digilander.libero.it.
- Storia della Chiesa ortodossa russa, orthodoxworld.ru.
- Storia dei Pontefici 1, ratzingerbenedettoxvi.com.
- Eresie medievali, digilander.libero.it.
- Temi di storia della Chiesa cattolica, clerus.org.
- Pagine cattoliche dedicate alla storia della Chiesa, paginecattoliche.it.
- Hans Grotz (S. J.), Lezioni di storia ecclesiastica medioevale, tenute
  all'Università Gregoriana di Roma,

Siti monografici

- Impero Bizantino: storia, cultura, religione, imperobizantino.it.
- I Normanni, popolo europeo, mondes-normands.caen.fr.
- Carlo Magno, carolusmagnus.it.
- Federico II di Svevia, stupormundi.it.
- Papa Pio IX, papapionono.it.

Cronologia del Medioevo

Cronologia essenziale del Medioevo (V-XV secolo).

V secolo

VI secolo

VII secolo

VIII secolo

IX secolo

X secolo

XI secolo

XII secolo

XIII secolo

XIV secolo

XV secolo

Note

[1] Cook, Chris (ed.). Pears cyclopaedia 2003-4. pp. A4 - A7.
[2] o 506
[3] Data e anno convenzionale secondo la tradizione.

Voci correlate

- Medioevo
- Alto Medioevo
- Pieno Medioevo
- Basso Medioevo
- Tabella cronologica dei regni della Penisola iberica
- Cronologia della tarda antichità

Collegamenti esterni

- Cronologie dei Papi, degli Imperatori bizantini, dei Re Longobardi... -
  in Itinerari Medievali: risorse per lo studio del Medioevo

Feudalesimo

Il feudalesimo (o feudalismo), detto anche "rete vassalla",¹ era un sistema
politico e sociale che si affermò nell'Europa occidentale con l'Impero
carolingio (IX secolo),² fino alla nascita dei primi Stati nazionali nel
XIX secolo. In senso sociale ed economico fu un'evoluzione della società
curtense. L'abolizione ufficiale del feudalesimo si ha nel 1806 da parte di
Napoleone Bonaparte, più di tre secoli dopo la fine del Medioevo e l'inizio
dell'età moderna.

Impropriamente l'aggettivazione "feudale" è stata usata anche per fare
richiamo a quelle particolari organizzazioni territoriali in cui era
evidente la presenza di rapporti personali reciproci e orizzontali tra i
vari signori locali, spesso dotati di un potere in vario grado autonomo e
di una rilevante forza militare di carattere vicino al privato - piuttosto
che soltanto in riferimento alla classica strutturazione sociale
strettamente gerarchica avente al vertice della piramide un solo elemento,
il sovrano; un esempio in questo senso lo si avrebbe al di fuori dei
confini europei medievali e nello specifico nel Giappone durante il periodo
dello Shogunato.

Inquadramento storico

Origini

Il sistema feudale trasse le sue origini da due tradizioni antiche e simili
- quella germanica dei fedeli che contornavano il capo e quella romana dei
clienti dell'amministratore delle province - che si erano incontrate nei
regni romano-barbarici.¹ L'uso del capo barbaro di circondarsi di fedeli,
già testimoniato da Tacito, aveva avuto un chiaro sviluppo nell'età
merovingia, quando intorno alla figura del re s'era formato un gruppo di
guerrieri scelti (trustis) che gli prestava il servizio militare e che per
questo si collocava su un piano più alto nella scala sociale:¹ chi feriva o
uccideva uno di loro pagava un indennizzo, il guidrigildo, triplo rispetto
al normale. Gli elementi del rapporto feudale presero forma già quando i
guerrieri della trustis cominciarono a ricevere dal re non soltanto
protezione ma anche beni in cambio del loro servizio armato.

Feudalesimo medioevale

Tra IX e X secolo l'Europa, che aveva conosciuto un momento di prosperità
durante la nascita dell'impero carolingio, era presto ripiombata
nell'insicurezza e nella difficoltà indotta dalla mancanza di un potere
centrale, causata da una vera e propria destrutturazione
dell'organizzazione regia carolingia, senza garanzia della salvaguardia dei
cittadini, il tutto aggravato dalle nuove incursioni di Normanni, Saraceni
e Ungari.

In questo contesto nacque "dal basso" la richiesta di nuove strutture di
potere che andassero a colmare spontaneamente quei vuoti di potere deferiti
dalla lontana monarchia imperiale. Ne nacque così il fenomeno
dell'incastellamento,² con la costruzione di insediamenti fortificati da
cinte murarie, dove era presente la dimora del signore locale ("mastio",
"cassero" o torre), i magazzini delle derrate alimentari, degli strumenti
di lavoro e delle armi, le abitazioni del personale e, attorno ad esso, le
varie unità insediative e produttive. Le persone che gravitavano attorno al
castello erano tutte legate da precisi rapporti di dipendenza al signore.
La "castellania" era la circoscrizione attorno al castello, che si
inquadrava a sua volta in unità giuridiche più vaste. Almeno in via teorica
esisteva un sistema gerarchico piramidale che si ricollegava ai pubblici
ufficiali che possedevano una signoria (duchi, marchesi e conti), che a
loro volta dipendevano dal sovrano. Nella pratica sopravviveva anche la
libertà personale e la proprietà privata diretta (l'"allodio"), anche se i
liberi proprietari erano spesso portati a rinunciare al loro stato di
rischiosa libertà in cambio di protezione.

Nell'847 il capitolare di Meerssen invitava gli uomini liberi a scegliersi
un capo tra gli uomini più potenti del territorio e mettersi sotto la sua
protezione; e nel X secolo anche una norma del diritto anglosassone sanciva
che l'uomo privo di un signore, se la famiglia non lo riconosceva come suo
membro, era equiparato ad un fuorilegge. Questo provvedimento va inquadrato
anche nel progetto di smilitarizzazione dei ceti più bassi. Nel mondo
germanico infatti l'uomo libero era sinonimo di guerriero, per cui il
diritto di possedere le armi, anche tra i più semplici contadini, era
sinonimo di libertà e di rango. Con l'affinamento delle tecniche militari
si procedette alla smilitarizzazione dei liberi di più bassa estrazione,
obbligandoli a porsi sotto la protezione (e il controllo) dei "seniores".

Feudalesimo moderno

Il feudalesimo fu il sistema giuridico-politico dominante tra i secoli X e
XII. In seguito, la rinascita delle città e dell'economia monetaria
ridimensionò molto questa istituzione, che comunque non scomparve. Anzi,
tra XIV e XVI secolo si registrò in Europa un diffuso processo di
"rifeudalizzazione". Con l'avvento degli Stati moderni il feudalesimo perse
le caratteristiche giurisdizionali, ma mantenne quelle sociali e politiche
fino a quasi tutto il XVIII secolo. In Francia venne abolito solo con la
rivoluzione francese nel 1789, mentre altrove rimase vivo, almeno sul piano
teorico, anche più a lungo, oltre la Restaurazione.

I tipi di feudalesimo

Casi del tutto particolari furono quei feudalesimi che Marc Bloch definì
"d'importazione", ovverosia quelle forme d'organizzazione sociale che i
popoli che si spostavano lontano dai loro paesi d'origine portavano con sé.
Questo termine è generalmente riferito ad eventi di qualche secolo
successivi al X: a certi rapporti di vassallaggio che i Normanni
introdurranno in Inghilterra e nell'Italia meridionale dopo le loro
conquiste, oppure a quel feudalesimo che si sviluppò in Terra Santa dopo la
prima crociata, dove il beneficio era pagato in denaro piuttosto che in
terra, per il semplice motivo che le campagne erano sottoposte alle
continue scorrerie dei musulmani.

Questi benefici in denaro, tuttavia, si diffusero ben presto anche in altre
regioni europee poiché visti dai sovrani come ottimi mezzi per evitare la
disgregazione territoriale. I beneficiari erano, in genere, benemeriti di
chi rilasciava il feudo. I pagamenti, tuttavia, raramente venivano onorati
e questo rapporto feudale si rivelò essere il più instabile, tanto da far
preferire sempre ai vassalli la concretezza della terra.

A proposito di "feudalesimi" bisogna ricordare, tra l'altro, la differenza
fondamentale che intercorre tra il feudo "franco" e il feudo "longobardo".
Il primo è il feudo che si potrebbe definire puro, perché riscontrabile
soprattutto in territorio francese: ha come caratteristiche fondamentali
l'indivisibilità, l'inalienabilità e l'impossibilità ad essere trasmesso
ereditariamente per via femminile. Un feudo di questo tipo tende a generare
una società in cui la geografia del possesso fondiario è molto statica.
Diversa è invece la situazione dell'Italia settentrionale, dove vige per lo
più il feudo longobardo: questo è infatti un feudo divisibile, alienabile,
trasmissibile per via femminile, tutti aspetti che conferiscono senza
dubbio maggiore dinamicità agli assetti della proprietà fondiaria. Si può
dire che il feudo franco fu in pratica introdotto in Italia solo al momento
della discesa nel meridione della casa francese degli Angiò, alla fine del
secolo XIII, che favorì l'insediamento in territorio italiano
dell'aristocrazia d'oltralpe, che portò con sé i propri istituti e le
proprie consuetudini.

La storiografia e il feudalesimo

Il governo feudale acquisì le caratteristiche difettive con cui si è
abituati a fare ad esso riferimento a partire dalla metà del XVIII secolo,
cioè in piena età illuministica. Alfonso Longo, ad esempio, che nel 1773
succedette a Cesare Beccaria nella cattedra di Istituzioni civili ed
economiche a Milano (il cui corso, mai pubblicato, fu poi recuperato in
volume),³ lo definisce una forma di governo "tutta imperfetta nelle sue
parti, erronea nei principii e disordinata nei mezzi". Ed, in effetti, fu
sempre considerata cardinale dagli Illuministi l'interezza della sovranità,
mentre, soprattutto a partire dal Capitolare di Quierzy (877),⁴ la
sicurezza del possesso del feudo rese più lassi i vassalli e più disposti a
seguire il proprio arbitrio, assecondando l'inosservanza delle leggi in
favore della forza, svuotando di potere i tribunali, opprimendo il popolo.

Istituzioni economiche e sociali come il pascolo comune o le corporazioni
contraddicevano in modo troppo forte lo spirito borghese che largamente
informava lo spirito illuminista. Questa sorta di avversione prese corpo
nella riforma, avviata da Giuseppe Bonaparte e proseguita da Gioacchino
Murat, tramite una serie di leggi emanate tra il 1806 e il 1808, della
soppressione della feudalità nel regno di Napoli, lo stato dello stivale in
cui più radicata era la forma feudale di governo, istituendo anche una
commissione incaricata di risolverne le liti⁵ .

Il XIX secolo sembrò cercare un punto di vista più neutro nei confronti del
feudalesimo: a quei tempi, avversario della borghesia non è più
l'Ordinamento feudale ma il sovrano assoluto. François Guizot distingueva
tra un influsso "sullo sviluppo interiore dell'individuo" e quello sulla
società, ravvisando nel primo il motore di "sentimenti energici" e "bisogni
morali". Il XX secolo, soprattutto con Les Annales, approfondì lo studio
della produzione dei beni, dei rapporti di proprietà e delle condizioni di
lavoro più di quanto non fosse stato fatto fino ad allora. In ogni caso,
almeno nella percezione comune, neppure questi studi fecero uscire il
feudalesimo da una considerazione generale fortemente polemica.

Fu Alfons Dopsch il primo a tentare di scardinare lo schema tradizionale,
basato sul principio per cui il feudalesimo fosse sempre strettamente
legato alla pratica dell'economia naturale. Dopsch fa invece notare che il
feudalesimo è sopravvissuto in certi stati anche fino al XVII secolo,
mentre in essi lo scambio monetario era ormai del tutto "moderno". Lo
studioso, insomma, propone cause politiche e costituzionali per la
definizione di questo ordinamento. Però è da considerare che il feudalesimo
menzionato da Dopsch (quello dell'Austria e del Meclemburgo) non era ormai
più il feudalesimo dei baroni riottosi. Bloch finisce per rinunciare al
riferimento all'economia naturale, preferendo parlare di una "carestia
monetaria". Henri Pirenne trovò nella disgregazione dello Stato la cifra
del feudalesimo, sottolineando come fu impossibile ai conquistatori
germanici di continuare la solidità statale che fu dell'Impero romano. Pur
riconoscendo la necessità dei principi di delegare la difesa del territorio
ai vassalli, resta, secondo Pirenne, che il giuramento feudale riconosce
comunque il re come detentore del potere, tanto che furono paesi altamente
feudalizzati come l'Inghilterra e la Francia - come nota Lopez - a dare
all'Europa i primi Stati unitari. Sempre il Lopez nota come il principio di
feudalità rimarcava l'elemento di reciprocità giuridica dell'obbligazione,
per quanto questo genere di transazioni di diritti non fosse certo
disponibile per l'universalità delle genti ma solo dei potenti.

Maurice Dobb fa corrispondere il feudalesimo all'istituto del servaggio,
cioè l'obbligo imposto al produttore di adempiere alle pretese economiche
del dominus (spesso genericamente intese come "doni alla dispensa del
signore"). Dobb torna quindi, in qualche modo, al giudizio settecentesco,
accentuando, però, una nota classista che prima non aveva questo rilievo.

Elementi fondamentali del rapporto vassallatico-beneficiario

A livello teorico erano tre gli elementi fondamentali e caratterizzanti del
sistema vassallatico-beneficiario:

- Elemento reale: honor o beneficium dato in concessione dal dominus o
  senior al vassus (parola di origine celtica che significava "giovane");
  si trattava di un bene materiale (terre o beni mobili o uffici remunerati
  a vario titolo)
- Elemento personale: la fedeltà personale del vassus era garantita da un
  rito, l'homagium ("omaggio"), la cui etimologia testimonia la natura.
  Deriva infatti da homo, ed era una sorta di cerimonia durante la quale il
  vassus ("giovane") si dichiarava "homo", quindi adulto, e fedele del suo
  signore.
- Elemento giuridico: il vasso acquistava immunità giudiziaria,⁶ cioè la
  giurisdizione (intesa come concessione di esercitare il potere
  giudiziario) nella zona interessata, con i conseguenti proventi.

Elemento reale: Il feudo

"Feudo" è entrato nella nostra lingua dal latino "feudum",¹ che riprendeva
la radice germanica feh = bestiame,⁷ essendo infatti presso le popolazioni
nomadi la ricchezza più tipica, con la quale si remuneravano i servigi.²
Gli storici sono sostanzialmente concordi nell'indicare infatti l'origine
del feudo in quei beni materiali (bestiame, armi e oggetti preziosi) con i
quali i principi barbarici offrivano al proprio seguito, il comitatus.⁸
Quando i Germani divennero sedentari il termine iniziò a significare un
"bene" generico, ovvero il suo "possesso" e, più in generale, la
"ricchezza".

Nel Medioevo il "benificium" (altro nome del feudo) veniva dato in dono ai
vassalli del signore che, prestando servizio a quest'ultimo, ricevevano in
cambio protezione e una frazione territoriale da coltivare. Questo "pezzo"
di terra è considerato il feudo.¹

È importante sottolineare come all'inizio il terreno del quale
beneficiavano i sottoposti fosse concesso solo a titolo di "comodato": essi
ne erano possessori, ma non godevano della piena proprietà. Per questo alla
loro morte il possesso ritornava al signore e non si tramandava agli eredi.
Analogamente non poteva essere fatto oggetto di transazione, né venduto né
alienato in alcun modo.⁴ Ciò lo rendeva precario e presto il ceto feudale,
già dalla seconda metà del IX secolo, si mosse per appropriarsi dei feudi
in maniera completa. Carlo il Calvo concedette nell'877 con il capitolare
di Quierzy la possibilità di trasmettere i feudi in eredità, seppur
provvisoriamente, in casi eccezionali, come la partenza del re per una
spedizione militare.⁹ Soltanto dal 1037 ci fu la vera ereditarietà, quando
i feudatari ottennero l'irrevocabilità e trasmissibilità ereditaria dei
beneficia con la Constitutio de feudis dell'imperatore Corrado II il
Salico.¹⁰ Era nata così la signoria feudale, anche se in seguito essa si
trasformò ulteriormente.

Bisogna anche sottolineare che il feudo, inteso come oggetto del beneficio,
era un terreno nell'impostazione più tipica del sistema: a volte poteva
anche trattarsi di beni mobili o di somme di denaro corrisposte come
salario.¹ Ma l'organizzazione "classica" del feudalesimo prevedeva la
suddivisione in territori che andavano a formare le grandi o piccole
signorie locali feudali, che almeno all'origine dovevano coincidere con
marche e contee dell'impero carolingio.

Elemento personale: l'omaggio e l'investitura

Il vassallaggio è un rapporto di tipo personale che si instaurava nel
sistema vassallatico-beneficiario. Si trattava di una sorta di "contratto"
privato tra due persone, il vassallo e il signore: il primo si dichiarava
"homo" dell'altro, durante la cerimonia dell'"omaggio" , ricevendo, in
cambio della propria fedeltà e del servizio, protezione dal signore.

La cerimonia di omaggio formalizzava questo rapporto: il vassus si
rimetteva nelle mani del senior ponendo le sue mani giunte in quelle del
suo superiore (da qui il gesto di preghiera a mani giunte) e gli giurava
fedeltà. La cerimonia di investitura era un caso particolare dell'omaggio,
durante la quale veniva concesso un terreno (un feudo) simboleggiato dalla
consegna di un oggetto come una zolla di terra o una manciata di paglia o
anche una bandiera (quest'ultima sottintendeva la cessione anche di un
diritto giurisdizionale).

Elemento giuridico

L'elemento giuridico del sistema feudale consisteva innanzitutto
nell'immunità, accompagnata, nel caso di feudi più grandi, dalla
concessione del diritto di giurisdizione.⁶

Per immunità si intendeva il privilegio di non subire, entro i confini
della signoria feudale, alcun controllo da parte dell'autorità pubblica.¹¹
Il diritto di giurisdizione era invece la delega ad amministrare la
giustizia pubblica ed a goderne i proventi nel caso di pene pecuniarie.¹²

La giustizia del re divenne giustizia comitale, amministrata cioè dai conti
suoi vassalli;⁸ e i conti smisero d'organizzare l'esercito in nome del re
per esigere invece, sempre più spesso, prestazioni militari a titolo
personale. Ancora vivente Carlo Magno, i conti potevano esonerare dalle
prestazioni militari dovute al re quegli uomini liberi che avessero fatto
loro dono della propria terra in cambio di protezione, e in questo caso
usurpavano di fatto un diritto pubblico. Mescolavano il concetto di honor
(cioè la concessione del diritto ad esercitare una funzione pubblica) con
quello di dominatus (cioè l'esercizio di un potere di fatto su uomini e
beni).

Il belga François-Louis Ganshof ha spiegato che nei secoli X e XI certi
principi territoriali francesi furono di fatto indipendenti; che
riconobbero l'esistenza, al di sopra di loro, del re, ma si trattava di una
supremazia puramente teorica; che il solo legame che in qualche misura
continuasse a legarli alla corona era il fatto d'esserne vassalli; e che,
tuttavia, è al legame vassallatico che la Francia deve il fatto d'aver
evitato una dissoluzione completa.

La società feudale

Il feudalesimo, che si richiama al rapporto personale tipicamente
barbarico, prevedeva che l'inferiore, ad ogni livello, assumesse obblighi
ed impegni solamente col suo immediato superiore, cui doveva il beneficio.

Il feudalesimo mise però a repentaglio l'autorità imperiale e il prestigio
dell'autorità centrale tanto che, dopo la morte di Carlo Magno il quale
aveva assicurato una certa stabiltà con il proprio prestigio, dal IX secolo
i maggiori feudatari riuscirono ad affermare la propria autonomia. In epoca
successiva si assiste quindi al fenomeno dell' immunità: i grandi feudatari
tendono ad esercitare sul territorio funzioni appartenenti allo Stato
trasformando il feudo da istituzione privata in istituzione pubblica:
amministrazione della giustizia, riscossione di dazi e gabelle,
arruolamento di uomini per le campagne di guerra private.

Nel contesto della società feudale i piccoli proprietari terrieri privati
(proprietà allodiale) trovandosi spesso in gravi difficoltà economiche,
mirano ad affidare la propria terra privata ad un feudatario del quale si
dichiarano vassalli.¹³

Il processo di crisi del feudalesimo, che non è da confondersi con una sua
immediata scomparsa in quanto durerà ancora per secoli, non è determinato
solo dal contrasto tra grande e piccola feudalità, ma anche da altre forze
emergenti al margine inferiore della gerarchia sociale. I signori feudali
avevano fatto ricorso a servi capaci, i ministeriali che per i servizi resi
si erano poi affrancati e talvolta avevano meritato un titolo o
un'investitura. Inoltre i figli cadetti, i milites secundi, in conseguenza
dell'indivisibilità del feudo franco, erano costretti alla vita
ecclesiastica o militare. Coloro che si armavano cavalieri costituivano una
classe di "sradicati" pronti a qualsiasi avventura e soperchieria.¹⁴

Struttura gerarchica

Molto spesso la storiografia tradizionale ha tramandato il mondo feudale
come gerarchico, dominato da una rigida piramide sociale in cui i vertici
godono della sudditanza assoluta dei sottoposti.¹⁵ Questa rigida
separazione in gradini sociali sarebbe stata indicata dai giuramenti
vassallatici che ogni vassallo doveva prestare al proprio signore e, di
conseguenza, avrebbe comportato che sulla vetta ci fosse un concessore di
benefici (vedi il paragrafo al riguardo) e che a lui facessero capo tutte
le altre figure. La tradizionale piramide modello del sistema è la
seguente:¹⁵

- Governante, quasi sempre un re o un nobile di alto rango, ma anche
  un'alta carica religiosa.
- vassalli, solitamente nobili di medio rango
- valvassori, solitamente nobili di medio-piccolo rango
- contadini liberi
- servi della gleba

Alla base della gerarchia feudale, al di sopra dei contadini liberi e dei
servi della gleba, c'erano i milites e i caballari dotati di scarse risorse
ma aventi il diritto e le capacità economiche di possedere un cavallo e
un'armatura e di partecipare alla vita delle corti.¹⁶

La gerarchia tra i nobili era la seguente (e formalmente lo è ancora negli
stati europei a regime monarchico): imperatore, re, principe, duca,
marchese, conte, visconte, barone, signore e cavaliere. Maggiore era il
titolo, maggiori erano i possedimenti ed il prestigio sociale, nonché
l'influenza a corte e ovviamente il potere.

In realtà il sistema era più elastico e ogni livello era regolato dal
medesimo rapporto di vassallaggio: poteva teoricamente avere un vassallo
chiunque potesse permetterselo, dai sovrani, ai grandi signori, ai membri
della piccola nobiltà fino anche ai modesti proprietari terrieri. Si poteva
inoltre essere alternativamente dominus o vassus per benefici diversi.

Una piramide vera e propria si ebbe formalizzata solo nel corso del
XII-XIII secolo, come si legge nei libri feudorum, redatti per regolare
l'assetto giuridico del regno di Gerusalemme conquistato dopo la Prima
crociata.

Nella realtà il sistema dei rapporti feudali era ben più complesso della
piramide: si poteva essere sottoposti a più signori, con gravi difficoltà,
per esempio, quando due o più di questi signori entravano in conflitto tra
loro. Solo in epoca più tarda si diffuse il giuramento "ligio", cioè il
riconoscimento di un legame prioritario con un determinato signore. Inoltre
ai rapporti feudali andavano a sommarsi quelli di parentela e di eredità,
complicando notevolmente la struttura sociale.

Tipologie ed estensioni dei feudi

Il baronato o baronia

I baronati erano solitamente territori di piccola estensione, a volte
composti semplicemente da alcuni terreni agricoli di modeste dimensioni e
un villaggio. Erano le concessioni più semplici e meno importanti nella
gerarchia feudale, e ne stavano alla base; erano governate ognuna da un
barone. Il titolo baronale era il livello più basso della scala nobiliare
(era inizialmente un titolo di origine germanico-anglosassone, poi
integratosi nel sistema feudale in quasi tutta l'Europa Occidentale e
nordica) ed era il primo che dava dignità di possedimento territoriale (il
grado ancora inferiore era il titolo di cavaliere, che era quasi sempre
onorifico). I baroni erano quasi sempre sottoposti, prima ancora che
all'autorità del sovrano, a quella intermedia di un conte¹⁷ .

Il viscontado

Il viscontado era un feudo intermedio tra il baronato e la contea; era
governato da un visconte (letteralmente "il conte in seconda, l'aiutante
del conte"), titolo originalmente onorifico e solo dopo integrato nella
gerarchia nobiliare, superiore a quello baronale e inferiore a quello di
conte. Era una tipologia di feudo (e un titolo) pressoché assente
nell'Europa mediterranea, mentre era diffuso nelle monarchie nordiche,
specie in Inghilterra e nel Sacro Romano Impero.

La contea o contado

Le contee erano territori prevalentemente agricoli e di pastorizia,
composti da più villaggi e da svariati terreni produttivi. Era una
concessione territoriale di medio livello e spesso di una certa importanza,
tanto che nei secoli molte contee divennero de facto veri e propri stati
sovrani (es. la Contea di Savoia), e a volte erano a loro volta composti da
diversi baronati; erano governate da un conte. Teoricamente, la massima
estensione del dominio di un conte corrispondeva di solito con i confini
della relativa circoscrizione ecclesiastica (diocesi).

Il marchesato

Le marche erano in origine dei territori di media estensione, più grandi di
una contea, posti nelle zone periferiche del regno (o dell'Impero), e ne
fungevano da cuscinetti e da confini con gli stati vicini⁸ (da qui il
termine marca, molto probabilmente originato dal germanico mark, ovvero
confine, demarcazione). Era governata da un marchese, che quasi sempre
doveva avere notevoli capacità belliche, strategiche e diplomatiche per
mantenere territori così delicati e spesso instabili, molte volte
rivendicati dagli stati vicini e, in caso di invasione, solitamente
devastati a causa della loro posizione.⁸ Il titolo marchionale era quindi
gerarchicamente superiore a quello di conte. Analogamente alle contee,
anche le marche potevano al loro interno contenere baronati, i quali erano
sottoposti sia all'autorità del marchese che a quella del sovrano. Numerose
marche, nel corso dei secoli, divennero Stati sovrani e indipendenti e di
notevole peso nella politica della regione geografica in cui si trovavano
(es. il Marchesato di Saluzzo, il Marchesato di Verona, il Marchesato di
Mantova ed il Marchesato del Monferrato).

Il ducato

I ducati erano territori di vasta estensione, composti da più città e
villaggi e da innumerevoli terreni agricoli e di pascolo. Il ducato era
governato da un duca (dal latino Dux, ovvero guida,capo), che aveva poteri
e privilegi quasi pari a quelli del sovrano stesso, rendendo il titolo di
duca inferiore solo a quello dei Re (o in alcuni casi, del principe). Il
titolo ducale, di origine longobarda, fu poi incorporato nella gerarchia
nobiliare adottata in tutta Europa. Concesso inizialmente solo ai membri
della famiglia reale, poi aperto a terzi, il titolo ducale assunse ben
presto diversi aspetti e varianti; numerosi ducati sovrani, per esempio,
sorsero prevalentemente nella penisola italiana e nei territori nordici del
Sacro Romano Impero, e furono solo formalmente sottoposti al vincolo
feudale con l'Imperatore ma de facto divennero pienamente indipendenti e,
molto spesso, di notevole peso nella politica europea.⁶ Altri ducati, come
quello di Normandia o di Borgogna, arrivarono a rivestire un ruolo più
importante dello Stato stesso a cui erano legati da vincoli di vassallaggio
(in questo caso il Regno di Francia), mentre altri ancora (come il Ducato
di Curlandia e Semigallia) tentarono persino di stabilire colonie nel Nuovo
Mondo, pur senza successo. Alcuni dei duchi di questi Stati arrivarono
anche a concedere titoli nobiliari di rango inferiore al proprio (Barone,
Conte, Marchese) pur non avendone formalmente il potere.

Analoghi al ducato erano il granducato e l'arciducato, nonché il
principato; quest'ultimo era governato da un Principe, titolo che
solitamente spettava de iure all'erede al trono di un regno, ma era anche
concesso a terzi (es. Principato di Monaco). Aveva un rango poco superiore
a quello del duca (anche se in alcune regioni europee era un rango poco più
basso di quello ducale).

Note

[1] Montanari, 2006, p. 67.
[2] Montanari, 2006, p. 107.
[3] Vianello, 1942
[4] Montanari, 2006, p. 109.
[5] Oltre ai classici contributi di P. Villani, Mezzogiorno tra riforme e
  rivoluzione, Laterza, Bari 1962 e La feudalità dalla riforme
  all'eversione, in «Clio», 1965, pp. 600-622, cfr. A. M. Rao, Mezzogiorno
  e rivoluzione: trent'anni di storiografia, in «Studi storici», 1996, nº
  37, pp. 981-1041; A. Mele, La legge sulla feudalità del 1806 nelle carte
  Marulli, in S. Russo (a cura di), All'ombra di Murat. Studi e ricerche
  sul Decennio francese, Edipuglia, Bari 2007, pp. 87-109
[6] Montanari, 2006, p. 69.
[7] A volte anche indicato fihu o fehu.
[8] Montanari, 2006, p. 68.
[9] Bordone; Sergi, 2009, p. 107-108
[10] Bordone; Sergi, 2009, p. 108-109
[11] Montanari, 2006, p. 70.
[12] "L'immunità consisteva nel diritto dei detentori di signoria feudale
  di andare esenti, all'interno dei confini di essa, dai controlli di
  qualunque autorità pubblica. Oltre a ciò, i feudatari maggiori ricevevano
  in delega anche la giurisdizione, cioè il diritto di amministrare la
  giustizia pubblica e di goderne parte dei proventi economici (poiché le
  pene del tempo erano o fisiche o pecuniarie)." Cardini, 2006, p. 167.
[13] A. Camera, R. Fabietti, Elementi di storia, Il Medioevo, volume primo,
  Zanichelli editore, Bologna, 1977, pag. 99-102.
[14] A. Camera, R.Fabietti, op.cit., pag. 152.
[15] Montanari, 2006, p. 108.
[16] A.Camera, R.Fabietti, Elementi di storia, Il Medioevo, 1977, vol. 1,
  ed. Zanichelli, Bologna, pag. 101.
[17] What is a Baron?

Bibliografia

- Renato Bordone; Giuseppe Sergi, Dieci secoli di medioevo, Einaudi,
  Torino, 2009.
- Marc Bloch, La società feudale, Einaudi, Torino, 1984.
- Franco Cardini e Marina Montesano, Storia medievale, Firenze, Le Monnier
  Università, 2006.
- Francois Louis Ganshof, Che cos'è il feudalesimo?, Einaudi, 2003
- Aron J. Gurevic, "Le origini del feudalesimo", Laterza (1982)
- Massimo Montanari, Storia medievale, Laterza, 2006.
- Henri Pirenne, Maometto e Carlo Magno, Roma-Bari, Laterza, 2007.
- Carlo Antonio Vianello, Istituzioni economico-politiche in Economisti
  minori del settecento lombardo, Milano, A. Giuffrè, 1942.

Voci correlate

- Elenco dei diritti e tributi feudali
- Incastellamento
- Vassallo
- Servitù della gleba
- Ordini sociali feudali
- Eversione della feudalità
- Cavalleria medievale
- Ubi feuda, ibi demania
- Vicinanze
- Economia feudale
- Latifondo

Altri progetti

- Wikizionario contiene il lemma di dizionario «feudalesimo»
- Wikimedia Commons contiene immagini o altri file su feudalesimo

Collegamenti esterni

- Itinerari medievali: risorse per lo studio del Medioevo,
  itinerarimedievali.unipr.it.
- Reti medievali, risorse per gli studiosi del medioevo, Università di
  Firenze, storia.unifi.it.
- Feudalesimo, in Thesaurus del Nuovo soggettario, BNCF, marzo 2013.

Economia feudale

L'Economia Feudale è un sistema economico che si sviluppò nell'XI secolo.
Si basava essenzialmente sulla agricoltura, con commercio di prodotti
agricoli e artigianali.

Storia

Prima dell'XI secolo

Prima dell'XI secolo l'economia europea era quasi sempre agricola e
pastorale, e aveva un carattere chiuso: i feudatari, proprietari dei
terreni facevano lavorare la terra dai servi della gleba, i quali erano
sottoposti a forti limitazioni della libertà personale. Nel feudo c'erano
gli artigiani, il cui lavoro era quello di produrre attrezzi agricoli e
manufatti. Non vi erano quindi rapporti con l'esterno ed il feudo era
autonomo e autosufficiente.

Dall'XI secolo

Dall'XI secolo le cose cambiarono grazie all'evoluzione della struttura
feudale e del commercio. Il feudatario si trasformò in un semplice
proprietario terriero; i servi della gleba divennero contadini e si diffuse
l'artigianato.

Si sviluppò pertanto il commercio di prodotti agricoli e artigianali,
quindi vi fu un passaggio da economia di consumo ad economia di scambio.

Collegamenti esterni

- Economia feudale, riboni.org.

Ordini sociali feudali

Nuovi ordini sociali feudali si formano alla fine del IX secolo, con
l'affermarsi in Europa del potere carolingio e con la nascita di una nuova
società. Il nuovo potere si consolida attraverso gratificazioni terriere,
che accompagnano funzioni giurisdizionali, civili e militari, a favore di
guerrieri fedeli.

È il nuovo sistema del vassallaggio, di origine germanica, che si impone
dando inizio alla società feudale ed al feudalesimo.

Il vassallaggio

Il vassallaggio, base fondamentale del sistema feudale, è un rapporto di
tipo personale e reale: personale in quanto un uomo libero si assoggetta ad
un altro uomo libero, prestandogli fedeltà e servizi in cambio di
protezione e di possedimenti terrieri e questi ne costituiscono l'elemento
reale. Si tratta di una fedeltà come impegno di solidarietà armata e quindi
politica, che è cosa diversa dalla fedeltà dovuta dai servi o dai
dipendenti al padrone.

È un impegno che comporta nei confronti del segnore l'ausilio militare ed
il consiglio politico ed ha come corrispettivo la concessione di
beneficiare, che ne cementano il rapporto vassallatico. Questo rapporto che
inizialmente si istituisce tra il sovrano ed i soggetti più vicini a lui, i
principi, i duchi, i grandi dignitari si ripropone a cascata tra i primi
vassalli ed altri soggetti che, a loro volta, si assoggettano ad essi
prestando loro fedeltà e servizi in cambio di altre terre. Tutto questo
porta inevitabilmente alla frammentazione ed alla parcellizzazione del
potere minando dall'interno sistema carolingio che non sopravviverà a sé
stesso.

Le guerre

La guerra, all'epoca, era una realtà quotidiana e, di conseguenza, anche le
strutture politico-amministrative dovevano adattarsi ad essa, garantendo
una classe di guerrieri professionisti sempre pronti ad impugnare le armi
per proteggere i fragili regni per cui combattevano. Per questo è
indispensabile che questi gruppi abbiano i mezzi economici necessari per le
armature ed in particolare per i cavalli, tenuto conto dei loro costi
altissimi. A ciò deve servire la terra concessa dal sovrano: oltre a
consolidarne la fedeltà quest'operazione ha la conseguenza socioeconomica
elevatissima di cristallizzare, e per molto tempo a venire, la suddivisione
gerarchica tra armati e disarmati, sostituendola così alla precedente
divisione germanica tra liberi e non liberi. Si evidenzia sempre di più la
figura del bellator equestre fino ad assumere le caratteristiche di unico
combattente lasciando ai pedes solo funzioni di supporto. Sarà il quadrato
svizzero assieme a nuove armi, alcuni secoli dopo, a capovolgere
definitivamente questa funzione militare, sia sotto l'aspetto tattico che
strategico. Occorreranno alcuni secoli e l'avvento del Rinascimento per
ridimensionare il ruolo militare della cavalleria senza, tuttavia,
intaccarne quell'alone di mito che il cavaliere aveva saputo coltivare
attorno a sé esaltandolo anche con funzioni extramilitari, quali alcune
giurisdizionali e con i privilegi che aveva accumulato.

Il cavaliere medievale

Il cavaliere feudale è pertanto un guerriero aristocratico che trionfa in
un mondo di inermi (senza armi); quella feudale è una società militarizzata
concepita per la guerra: cioè una società di inermi a capo della quale vi
sono dei guerrieri. L'essere guerriero significa anche governare e
amministrare la giustizia o, quantomeno, essere esente da certi carichi
giuridicamente gravanti sul resto degli uomini. Il guerriero è, sempre e
comunque, un privilegiato quand'anche sia soltanto un modesto allodiero o
addirittura un ministero privo a livello giuridico di libertà personale:
l'esercizio delle armi lo pone, sul piano del genere di vita, alla pari dei
grandi. È la logica della "fraternitas" guerriera, del comitato,
all'interno del quale vige un'etica comunitaria, fraterna, tendenzialmente
egualitaria. Il cavaliere nella società feudale fondata sulla guerra si
eleva sulla massa degli inermi costituendo la base di una consorteria
guerriera da cui nascerà e si svilupperà quella aristocrazia di spada che
tanto influenza avrà in tempi successivi e che, sempre, farà riferimento
alle proprie origini ora mitizzandole ora traendone elementi. I valori
fondamentali del cavaliere medievale erano: la prodezza, il senso
dell'onore, la lealtà, la generosità per i vinti, il rispetto della parola
data, la fedeltà al signore e la nobiltà d'animo.

Nascita della nobiltà

Man mano che il significato del termine vassallo si va identificando con
quello di combattente si precisa, con sempre maggiore chiarezza, il
carattere militare del vassallaggio e con esso il carattere nobiliare. È
considerato nobile chi possiede il costosissimo equipaggiamento militare
del cavaliere, arrivando presto ad un'identificazione simbiotica tra
vassallo e cavaliere ed entrambi con il nobile.

Bloch individua in questo passaggio la nascita della nobiltà¹ . È da dire a
questo proposito che questa interpretazione se è valida per l'area franca
lo è meno per l'area germanica dove il legame di sangue è più forte e
conseguentemente la nobiltà è più chiusa, più genealogica. Ciò non toglie
tuttavia che i due modi di essere della nobiltà possano coesistere, da una
parte per investitura e dall'altra per stirpe.

È attorno all'anno 1000 che, sotto la spinta delle incursioni saracene,
vichinghe e di altri popoli dell'Europa orientale, si perfeziona l'arte del
combattimento a cavallo, anche a seguito di innovazioni tecniche quali
l'uso della staffa, che dà maggiore stabilità al cavaliere, e di sempre più
perfezionate armature a difesa del cavaliere e del cavallo.

Nasce, così, la cavalleria pesante formata dalle cosiddette lance che
costituiranno la base dei successivi contratti di Condotta. Tutto ciò è
estremamente costoso ed ecco il ruolo essenziale del possesso della terra
per il sostentamento del cavaliere, per il suo armamento, per il
mantenimento del cavallo e di quegli ausiliari che gli sono indispensabili
nel combattimento. È appena il caso di ricordare che una lancia è composta
da tre a sei elementi.

Tripartizione della società

Si viene istituzionalizzando, a partire dall'XI secolo con Adalberone di
Laon (nella sua opera Carmen ad Robertum regem), la divisione della società
in bellatores, coloro che praticavano il mestiere delle armi, i nobili
cavalieri feudali che proteggevano con la spada i deboli dai soprusi e la
chiesa dai nemici della Cristianità, ed erano dunque detentori del
monopolio dell'uso legale della violenza; oratores, i membri del clero,
specialisti della preghiera, e gestori esclusivi ed ufficiali del rapporto
della società col sacro; e laboratores, i contadini, che gestiscono la
relazione tra la società e la terra, intesa come serbatoio di fecondità e
nutrimento, procurando il cibo alle altre due categorie, e costituendo
peraltro lo strumento indispensabile di sfruttamento, da parte delle classi
superiori, dell'unica ricchezza concepibile allora, quella fondiaria.

Questa divisione ben presto assunse un carattere sacrale, trina come la
Santissima Trinità: poiché si riteneva che ognuna delle tre funzioni fosse
necessaria alle altre due, non era vista di buon occhio la mobilità
sociale, interpretata come un tentativo di spezzare quei vincoli sacri di
solidarietà reciproca e di contestare quella suddivisione sociale che si
diceva voluta da Dio.

Questa tripartizione della società nasce come strumento di potere e lotta
politica² e lascia il terzo ordine in una posizione di subordinazione che
si manterrà a lungo.

Interessante è la definizione che ne dà Chastellain nel XV secolo:

"Per venire al terzo membro che compone il reame intero, si tratta dello
stato delle belle città, dei mercanti e dei lavoratori, dei quali non
conviene fare un'esposizione lunga quanto quella degli altri, giacché non è
affatto di alte attribuzioni, perché è di grado servile."

Si è passati dall'agricoltore germanico che all'occorrenza impugnava
un'arma, il più delle volte un'ascia, al tempo stesso strumento di lavoro
ed arma micidiale se usata da mani abili e determinate, al guerriero a
cavallo professionista del combattimento.

Note

[1] La società feudale vedi bibliografia
[2] Lo specchio del feudalesimo" vedi bibliografia

Bibliografia

- Marc Bloch, La società feudale, Torino, Einaudi, 1999. ISBN 88-06-15253-X
- Paolo Cammarosano, Nobili e re, Bari, Laterza, 1998. ISBN 88-420-5542-5
- Franco Cardini, Quella antica festa crudele, Milano, Mondadori, 1995.
  ISBN 88-04-42313-7
- Georges Duby, Lo specchio del feudalesimo, Bari, Laterza, 1998. ISBN
  88-420-5650-2
- Johan Huizinga, L'autunno del Medioevo, Newton, 1997. ISBN 88-8183-898-2
- Jacques Le Goff, L'uomo medievale, Bari, Laterza, 1999. ISBN
  88-420-4197-1
- Jacques Le Goff, La civiltà dell'occidente medievale, Torino, Einaudi,
  1981. ISBN 88-06-56416-1
- Gabriella Piccinni, I mille anni del medioevo, Milano, Bruno Mondadori,
  1999. ISBN 88-424-9355-4
- Giovanni Tabacco, Egemonie sociali e strutture del potere nel medioevo
  italiano, Torino, Einaudi, 1979. ISBN 88-06-49460-0
- François Louis Ganshof, Che cos'è il feudalesimo?, Torino, Einaudi, 2003.
  ISBN 88-06-16523-2

Incastellamento

L'incastellamento medievale è il processo di accentramento della
popolazione in abitati sopraelevati, avvenuto nella penisola italiana tra
il 920 e il 1030, con lo scopo di sottrarsi alle nuove ondate di invasioni
saracene, ungare e normanne mediante la costruzione di castelli fortificati
(o castra) che arrivavano ad includere l'intero centro abitato. Questa
nuova configurazione fu caratteristica di un'epoca piuttosto duratura.

Gli archeologi distinguono una prima fase, nella quale i castelli erano
costruiti in legno (il che chiaramente non forniva sufficiente protezione
dagli attacchi nemici), e una seconda fase, in cui si comincia ad
utilizzare la pietra tanto per il castello quanto per le fortificazioni e
le abitazioni. Da questo passaggio si origina una rivoluzione non solo
militare, ma anche delle strutture fondiarie, agrarie e persino delle
dinamiche sociali (religione, politica e organizzazione familiare).

Storia

L'Europa nel IX-X secolo

Tra il IX ed il X secolo, l'Europa fu travolta dagli attacchi di tre
diverse popolazioni: i saraceni, ovvero dei pirati che, partendo dai porti
controllati dagli arabi, compivano scorrerie nelle terre costiere; i
normanni (o, impropriamente, vichinghi), un feroce popolo marinaro del
Nord; e gli ungari. Il potere carolingio del periodo era ormai in piena
crisi ed i sovrani si dimostrarono del tutto incapaci di fronteggiare
questi nemici. I feudatari, così, cominciarono a fortificare i propri
possedimenti e ad organizzare una difesa indipendente.

Se la storiografia ottocentesca ha individuato nell'incastellamento un
preciso fenomeno collegato al feudalesimo, oggi le scoperte archeologiche
hanno parzialmente messo in crisi questo assunto. Durante il periodo tardo
antico, attorno alle "fortezze legionarie" erano sorti dei villaggi, ma il
fenomeno feudale fu in tutto diverso. Lo sfacelo dell'impero carolingio,
diviso al suo interno e per questo incapace di affrontare le nuove
invasioni di barbari e arabi, costringeva i piccoli potentati locali,
lasciati soli dall'istituzione imperiale, a organizzarsi e difendersi da
sé. I castelli nacquero dunque da questa necessità, spesso riutilizzando
fortificazioni precedentemente costruite ed ampliandole, oppure creandole
ex novo. I castelli erano posti lontano dalle vie di comunicazione, per lo
più protetti dalla conformazione naturale, di modo da costituire un rifugio
e un riparo per gli abitanti delle zone vicine di città e campagna e
abitati dal castellano, che poteva essere il responsabile politico legato
da vassallaggio all'autorità superiore, oppure un suo delegato. Nessun
castello nacque per essere l'inespugnabile fortezza dell'impero o di un
regno, quanto per essere un luogo di riparo dalle incursioni di magiari,
normanni o arabi (in tale ultimo caso si trattava sempre più spesso di
fortezze costiere) i quali normalmente non possedevano tecniche o armi da
assedio tali da attaccare la fortificazione.

Soprattutto in Italia, ove più forte era l'impronta romana, anche le città
si dotarono ben presto di una cinta muraria, di scopo difensivo e con
l'obbiettivo della dissuasione rispetto a delle orde di assalitori che
difficilmente avrebbero fermato l'impeto di una scorrerina per compiere un
lungo assedio. Nessuna fortificazione infatti può resistere dinanzi al
piano prestabilito di conquista di un paese da parte di un esercito
organizzato che scientificamente assedia città per città o castello per
castello prendendoli per fame. Ma all'interno delle mura è possibile
resistere a una scorreria, avendo accumulato all'interno armati ed armi, e
le scorte necessarie. Per questo i castelli sorsero lontani dalle vie di
comunicazione, ma non troppo distanti dalle città. È impensabile infatti
che i castelli, per quanto si giovassero dell'economia chiusa, curtense,
trovassero solamente nel proprio contado tutte e proprio tutte le risorse
necessarie a resistere agli assedi o a tenere in esercizio le risorse
difensive del castello.

Le città, coi loro mercati che si animavano nelle fiere, aperte e
accoglienti, erano un luogo necessario al castello, ove il castellano o i
suoi messi, rinvenivano quanto era loro impossibile reperire solo nelle
immediate vicinanze del proprio contado. Questo spiega la fioritura dei
commerci medievali, che avevano committenze in quegli stessi castellani che
poi proteggevano gli abitanti, fabbri e altri artigiani, che svolgevano
attività che servivano anche o soprattutto alla vita difensiva del
castello. Quando la stagione delle grandi invasioni sembrò arrestarsi, le
importanti famiglie feudali risiedenti nei castelli fuori dalle città, si
trasferirono nei centri cittadini, non potendo più esercitare un ruolo di
dominio sulla città stessa, che non andando più a rifugiarsi nel castello
negava al suo detentore i privilegi prima accordati. E quando le città
stesse si dotarono di cinte murarie di una certa importanza, il castello di
campagna perse quasi del tutto importanza. Manieri fortificati furono non
solo detenuti da feudatari ma anche da istituzioni religiose, come i
monasteri i quali permasero nelle proprie posizioni e, tuttavia, è
interessante collegare lo sviluppo degli ordini mendicanti, come i
francescani, nel momento in cui i castelli perdevano di importanza e ne
acquisivano sempre di più le città.

Origini storiche

Tra il IX e il X secolo si erano creati un po' in tutta Europa dei vuoti di
potere, che vennero riempiti "spontaneamente" da nuovi organismi e centri
di potere. In Francia, in Italia, in Spagna e in Germania erano di solito i
vescovi o dei personaggi di spicco che riorganizzavano la vita la difesa
della vita politica ed economica locale, creando piccoli eserciti e
facendosi coadiuvare, progressivamente, da un consiglio di cittadini più
stimati e facoltosi. Alcuni esempi esplicativi si possono trovare nella
Francia settentrionale:

- a Le Mans i cittadini nel IX secolo, per proteggersi dalle incursioni dei
  Normanni, costrinsero il vescovo a cedere il potere a una banda di
  avventurieri armati capeggiati da Ruggero, che in seguito sarebbe
  diventato il conte del Maine;
- a Langres fu invece lo stesso vescovo che fece cingere la città di mura e
  prese il potere tanto che il re non poté che riconoscerlo come signore
  cittadino sul profilo anche politico.

In questo senso, le minacciose incursioni e la necessità di protezione
furono alla base della nascita embrionale dei futuri comuni.

Nella generale crisi dei poteri centrali, le signorie locali cominciarono a
rafforzare la propria autorità, ad assorbire i deboli allodi confinanti e a
strappare numerose concessioni ai vari re e imperatori.

Descrizione

Il castello

La prima conseguenza evidente del fenomeno dell'incastellamento è la
diffusione nel contado dei castelli, che lentamente si sostituiranno alla
tipologia di insediamento che era stata tipica dell'Alto Medioevo, la
curtis. Il termine deriva dal latino castellum o castrum (fortezza,
accampamento militare), ma nel Medioevo viene ad indicare una
fortificazione permanente, che i grandi signori fondiari, sia laici che
ecclesiastici, iniziano ad erigere per proteggere e delineare i propri
possedimenti. È probabile che l'incastellamento di certi insediamenti abbia
talvolta incontrato il consenso del sovrano, ma è altrettanto probabile che
molti di questi castelli siano stati edificati su iniziativa dei signori
del luogo senza alcuna preventiva autorizzazione.

Inizialmente i castelli si presentano come veri e propri villaggi
fortificati dalla struttura ancora abbastanza primitiva: collocati su
un'altura, recintati da palizzate in legno e circondati da fossati. Queste
fortificazioni erano del resto relativamente semplici da abbattere e dal
XII secolo infatti, la pietra sostituì il legno nelle fortificazioni, con
la comparsa delle mura di cinta, il ponte levatoio ed il cancello ad
inferriate all'ingresso, fiancheggiato da due torri; all'interno la
struttura del castello divenne più complessa ed il signore spesso viveva
proprio all'interno della grande torre centrale detta mastio (o Donjon).

La signoria territoriale

L'altra conseguenza del fenomeno dell'incastellamento nell'XI secolo era la
costruzione di migliaia di curtis. Questa era una struttura composta dalla
pars dominica (la parte destinata a soddisfare le esigenze del signore) e
dalla pars massaricia, divisa a sua volta in poderi (mansi) assegnati a
singole famiglie di contadini. I castellani, cioè coloro che costruivano le
curtis, erano diventati gli unici a riuscire a proteggere i territori e la
popolazione. Assunsero così sempre più potere e affermarono la loro
autonomia nei confronti del re e dei feudatari. I castellani, grandi
proprietari di terre, forti del loro potere militare, cominciarono a
esercitare la propria autorità sugli abitanti dei terreni da loro
controllati. Avevano il potere di "obbligare, vietare, giudicare e punire",
ovvero possedevano il "potere di comando o banno". Per questo le signorie,
che si erano formate attorno alla pars dominica, furono chiamate "signorie
di banno" e "bannalità" erano chiamate le prestazioni che il castellano
imponeva ai contadini delle sue terre. Il castellano era ormai diventato il
loro "signore". È in questa degenerazione delle vecchie clientele
vassallatiche che si manifesta con più evidenza la disgregazione del potere
regio centrale, le cui prerogative vengono completamente usurpate dai
signori territoriali.

Bibliografia

- Aldo A. Settia. Castelli e villaggi dell'Italia padana, Napoli, 1984
- Gabriella Piccinni. I mille anni del medioevo, Milano, Bruno Mondadori,
  1999. ISBN 88-424-9355-4.
- Paolo Cammarosano. Nobili e re: l'Italia politica dell'altomedievo,
  Roma-Bari, Laterza, 1998. ISBN 88-420-5542-5.
- Pierre Toubert. Dalla terra ai castelli. Paesaggi, agricoltura e poteri
  nell'Italia medievale, Torino, Einaudi, 1997
- Sauro Gelichi, Introduzione all'archeologia medievale, Roma, Carocci
  Editore, 1997
- Jean Pierre Poly - Eric Bournazel, Il mutamento feudale - Secoli X-XII,
  Milano, Mursia, 1990

Voci correlate

- Banno
- Feudatario
- Feudalesimo
- Incastellamento in Sicilia nell'Alto Medioevo
- Signoria di banno

Collegamenti esterni

- Abitare nel medioevo: i castelli del senese, puntata di "Viaggio nella
  bellezza" (produzione RAI)

Servitù della gleba

La servitù della gleba (già colonato in epoca romana) era una figura
giuridica molto diffusa nel medioevo che legava i contadini ad un
determinato terreno (la gleba, in latino propriamente «zolla [di terra]»).

Storia

Istituzioni sociali simili alla servitù della gleba erano già conosciute
nella storia antica; la figura si è sviluppata, sotto Diocleziano, dai
contadini romani, conosciuti con il nome di coloni, o "affittuarii". Il
sostantivo colonus, invece, deriva dal verbo colere (coltivare).

L'imperatore romano, al fine di fermare la fuga dalle campagne verso le
città, con un provvedimento autoritativo aveva imposto ai coloni di
trasmettere il proprio mestiere ai loro discendenti; li aveva inoltre
fissati (anche per le generazioni successive) al terreno che coltivavano,
al punto da essere venduti assieme ad esso (passando così al servizio del
nuovo proprietario del fondo). Il proprietario del fondo aveva il diritto
di reclamare i coloni al suo servizio qualora si allontanassero dal fondo;
poteva infliggere loro pene corporali in caso di disobbedienza; poteva
stabilire in quali modi ogni colono potesse utilizzare la sua paga
(chiamata peculius, come quella concessa agli schiavi).

Anche se proprietà terriera e servitù della gleba cominciarono ad essere
inscindibili attorno al secolo IX, essa trovò un fondamento giuridico
formale con l'editto di Federico I di Danimarca (6 maggio 1524), che
garantì ai proprietari terrieri la giurisdizione sui loro sudditi. Nel sec.
XVI la servitù della gleba si affermò quasi ovunque, ed in alcuni
territori, soprattutto nell'area tedesca, molti contadini liberi furono
ridotti alla condizione di servi della gleba.

Nell'area tedesca sud-occidentale durante il medioevo la servitù della
gleba veniva intesa come un vincolo piuttosto blando. Solamente nel sec. XV
i proprietari terrieri fecero un uso più concreto dei diritti che loro
derivavano da quest'istituto, anche come conseguenza dei processi di
territorializzazione. Essi tentarono, su tutti i territori da loro
controllati e in maniera sempre crescente, di identificare la proprietà su
di un fondo con la servitù della gleba di chi lo coltivava, attraverso la
vendita e la permuta dei servi, oltre che con divieti di matrimonio sempre
più severi. Furono soprattutto i divieti di matrimonio a suscitare
scontento tra i contadini, e furono una delle cause principali della
rivolta contadina del 1524 – 1526.

Nei sec. XVII e XVIII, quando i divieti di matrimonio, di fatto, erano
venuti meno, non vi era praticamente opposizione alla servitù della gleba.
Poteva persino accadere che i servi della gleba rifiutassero le offerte di
liberazione dalla loro condizione, nonostante, molto spesso, fossero stati
in grado di sostenerne gli oneri finanziari. Soprattutto nelle zone in cui
l'autorità territoriale era fortemente frammentata (per esempio nell'alta
Svevia) la servitù della gleba ebbe una funzione importante dal punto di
vista della tutela giuridica. Infatti, come già accennato, la servitù della
gleba era una condizione caratterizzata dalla reciprocità, per cui essa non
poteva essere abolita contro la volontà dei servi medesimi. Quando un servo
non era in grado di versare i tributi dovuti per causa di morte del
capofamiglia, per esempio, generalmente il proprietario terriero si
mostrava estremamente conciliante, ed accettava pagamenti rateali, oppure
rinunciava al tributo, oppure ancora accettava, al posto del tributo, un
atto simbolico (per esempio un pellegrinaggio).

Solamente agli inizi del secolo XIX, con la liberazione dei contadini,
cominciò il tramonto della servitù della gleba. La ricerca storica è giunta
alla conclusione che la richiesta di abolizione della servitù della gleba
non derivava tanto dalla pesantezza degli obblighi imposti ai
contadini-servi, quanto piuttosto dal contrasto tra gli ideali
illuministici e la concezione di un vincolo personale.

Italia

Una delle prime zone d'Europa che stabilì ufficialmente la liberazione dei
servi della gleba dai loro doveri fu Bologna per tutti i territori ad essa
sottomessi. Con il 3 giugno 1257¹ , mentre era vescovo Giacomo Boncambio e
massima autorità civile era Rolandino de' Passeggeri, Bologna liberò,
previo riscatto, 5855 servi sottomessi a signori laici, mentre i servi
sottomessi a signori ecclesiastici furono liberati senza oneri.² . In
ricordo di quegli eventi Bologna mise nel suo stemma la parola libertas.

La servitù della gleba si trasformò in altri istituti agrari come la
colonia parziaria e la mezzadria. Se da un lato si attenuarono i vincoli
relativi alle persone, rimasero forti i vincoli che imponevano gli
interventi dei proprietari sulla conduzione delle attività agricole.

Russia

In Russia la servitù della gleba cominciò ad affermarsi nel 1601, quando lo
zar Boris Godunov limitò la libertà di movimento dei contadini. Già nel
1606, sotto Ivan Isaevič Bolotnikov vi fu una grande rivolta contadina
contro la servitù della gleba. Ma fu solamente con Pietro il Grande che,
nel 1723, si giunse ad una normativa legale della servitù della gleba che,
come spesso accadeva nella legislazione di Pietro il Grande, era basata
prevalentemente su modelli occidentali. La situazione dei contadini russi
divenne ancora più pesante con Caterina II di Russia, nel tardo XVIII
secolo, quando la servitù della gleba venne estesa anche all'Ucraina, dove,
sino ad allora, i contadini erano rimasti liberi. La servitù della gleba
venne abolita solamente nel 1861, dallo zar riformatore Alessandro II,
circa 50 anni più tardi rispetto al resto d'Europa. Spesso questa
abolizione non significava maggiore libertà per i contadini, quanto
piuttosto una maggiore dipendenza economica, con la perdita, inoltre, della
tutela giuridica. Questa situazione non venne compiutamente risolta fino
alla rivoluzione d'ottobre, e ne contribuì al successo. Fecero parte
dell'Armata rossa (esercito bolscevico, guidato da Trotski) più di 48
milioni di braccianti ex servi della gleba.

Caratteristiche dell'istituto

I servi della gleba coltivavano i terreni che erano dati in concessione dal
re ai nobili, pagando un fitto. Inoltre dovevano pagare le decime (qualora
il proprietario facesse parte del clero o fosse un ente ecclesiastico) ed
erano obbligati a determinate prestazioni di lavoro (corvées). I servi
della gleba erano tali per nascita, e non potevano (lecitamente) sottrarsi
a tale condizione senza il consenso del padrone del terreno. Nel Medioevo,
in occasione dei lavori per dissodare nuove terre, spesso il proprietario
dava a chi si sobbarcava l'onere di trasferirsi nelle nuove aree
particolari libertà (franchigie) e privilegi: da cui il nome "Villafranca"
dato a tante località.

I servizi a cui i servi della gleba erano obbligati, contrariamente a
quanto accadeva nella schiavitù, non avevano un carattere generico, ma
erano precisamente definiti. A differenza degli schiavi, giuridicamente i
servi della gleba non erano "cose" ma persone, con qualche diritto:
proprietà privata (limitata ai beni mobili), possibilità di sposarsi e di
avere figli ai quali lasciare un'eredità. Il feudatario non aveva potestà
sulla vita del servo della gleba, che però poteva essere venduto insieme
alla terra, su cui aveva l'obbligo di restare. Intaccare questo principio
fu una delle forme per sgretolare la servitù della gleba.³ Perciò non
poteva neanche esserne cacciato. Dai doveri rurali, in molte zone d'Europa,
ci si poteva sottrarre anche col trasferimento in città, come avvenne in
Italia con la formazione dei liberi comuni (lasciare la campagna era
illegale, ma i liberi comuni proteggevano i propri cittadini da ritorsioni
del signore feudale): in Germania c'era il detto "Stadtluft macht frei",
ossia "l'aria della città rende liberi".⁴

Nozione

La servitù della gleba va intesa anzitutto come un obbligo reciproco. Il
signore garantiva ai servi della gleba tutela giuridica e militare. Per
tutela giuridica si intende che il signore doveva assicurare l'assistenza
legale in caso di liti verso terzi. In cambio il servo della gleba versava
al signore diversi tributi, in denaro, beni o servizi. Per esempio, nella
Germania sud-occidentale, ogni anno, in segno di riconoscimento dello stato
di servitù, doveva essere fornita al signore una gallina, e in caso di
morte di un capofamiglia servo della gleba il miglior capo di bestiame
(qualora morisse una donna, l'abito migliore). I servi della gleba erano
soggetti al banno. Erano definiti bannalità: il turno di guardia, il
trasporto di materiali, l'alloggiamento dei guerrieri e quello del signore,
la trasmissione di messaggi.

Nel corso dei sec. XV e XVI questi obblighi vennero via via trasformati in
tributi in denaro e in ricchi patrimoni. Nell'area tedesca sud-occidentale
il tasso si aggirava generalmente attorno all'1,5% del patrimonio.
Esistevano anche zone in cui, fino agli inizi del secolo XIX, erano ammessi
pagamenti in natura o in prestazioni equivalenti. I signori potevano
vendere, acquistare e scambiare servi della gleba. Ciò però non significava
altro che le prestazioni venivano rivolte ad un nuovo signore, perché,
generalmente, il servo della gleba continuava a coltivare il vecchio fondo.
Questo "cambio di proprietà" era rilevante, per il servo, solamente tramite
eventuali divieti di matrimonio. Infatti il servo della gleba sottostava
alla giurisdizione del proprio signore, il quale decideva anche se egli
potesse contrarre matrimonio, e solo con autorizzazione da parte del
signore era concesso al servo di lasciare il fondo.

Chi tentava di allontanarsi veniva ricercato e riportato indietro con la
forza. Solamente quando ad un servo riusciva di raggiungere il territorio
di una città, e di ottenere colà un diritto di residenza, poteva sottrarsi
alla giurisdizione del proprietario fondiario. Da questo contesto nasce il
detto "l'aria della città rende liberi". Inversamente, un servo della gleba
non poteva essere allontanato dal fondo che coltivava, nemmeno con la
forza. Va però precisato che la cosiddetta "servitù della gleba" medievale,
a partire dal XII è il prodotto - in Italia in forma prevalentemente
contrattuale - della rinascita degli studi del diritto giustinianeo, come
fin dal 1925 chiarì Marc Bloch, il quale correttamente attribuì la
locuzione "servus glebae" al giurista bolognese Irnerio (fine XI-inizio XII
secolo).

Note

[1] Altre fonti anticipano l'evento al 26 agosto 1256.
[2] La città di Bologna ha festeggiato solennemente i 750 anni di questa
  liberazione: Il Mondo degli Archivi - Celebrazioni a Bologna per i 750
  anni dalla liberazione dei servi della gleba
[3] Nel 1289 il comune di Firenze vietò la vendita dei servi RM Fonti - Le
  campagne nell'età comunale - II, 10
[4] Negli statuti della città di Parma la libertà era subordinata alla
  permanenza in città per 10 anni

Bibliografia

- Cammarosano, Le campagne nell'età comunale indice
- Dhont, Jan, La Alta Edad Media (Das früche Mittlelatter), Madrid: Siglo
  XXI. ISBN 84-323-0049-7
- Marco Melluso, La schiavitù in età giustinianea, Paris, Les Belles
  Lettres, 2000, ISBN 2-913322-41-7.
- Backman, Clifford R. The Worlds of Medieval Europe. New York/Oxford:
  Oxford UP, 2003.
- Coulborn, Rushton, ed. Feudalism in History. London: Princeton UP, 1956.
- Frantzen, Allen J., and Douglas Moffat, eds. The World of Work:
  Servitude, Slavery and Labor in Medieval England. Glasgow: Cruithne P,
  1994.
- Freedman (Paul), Bourin (Monique) dir., Forms of Servitude in Northern
  and Central Europe. Decline, Resistance and Expansion, Brepols, 2005.
- Pierre, Bonnassie. From Slavery to Feudalism in South-Western Europe.
  Trans. Birrell Jean. Cambridge: Cambridge UP, 1991
- White, Stephen D. Re-Thinking Kinship and Feudalism in Early Medieval
  Europe. 2nd ed. Burlington, VT: Ashgate Variorum, 2000
- Francesco Panero, Schiavi, servi e villani nell'Italia medievale,
  Paravia, Torino 1999.

Voci correlate

- Corvée
- Feudalesimo
- Medioevo
- Elenco dei diritti e tributi feudali
- Sclavandario
- Paroikoi
- Pronoia

Altri progetti

- Wikimedia Commons contiene immagini o altri file su Servitù della gleba

Collegamenti esterni

- Servitù della gleba, in Thesaurus del Nuovo soggettario, BNCF, marzo
  2013.

Latifondo

Il latifondo è un terreno agricolo di grandi dimensioni, solitamente mal
coltivato ed adibito a colture estensive spesso alternate a pascolo.

Il fenomeno del latifondismo ha avuto grande rilievo in passato, in Italia
centro-meridionale era frequentemente legato alla malaria¹ per la presenza
anche di zone paludose non bonificate: i latifondi erano utilizzati per
colture tradizionali, senza particolare cura all'innovazione o erano
semplicemente usati per il pascolo. Il proprietario spesso si curava solo
di avere una buona rendita, trascurando i dettagli agricoli. Per questo
motivo l'agricoltura praticata nei latifondi è spesso (ma non sempre) molto
arretrata.

Estensione del latifondo

Le dimensioni di una tenuta agricola a partire dalle quali le si
attribuisce l'appellativo di latifondo variano da paese a paese, a seconda
della storia e della densità di popolazione di quest'ultimo.

Per dare un'inf. , in Italia (dove in media un'azienda agricola ha 5-6
ettari) si può considerare latifondo una tenuta agricola che supera i 100
ettari (1 km²). Mentre in America Latina (dove in media un'azienda ha 25-30
ettari) un latifondo, per essere ritenuto tale, deve superare i 500 ettari
(5 km²). In un paese grande come il Brasile, per esempio, si considera
latifondo un terreno superiore ai 1.000 ettari (10 km²)² .

Alcuni latifondi raggiungono dimensioni tali, specie nell'America del sud,
da costituire veri e propri feudi.

Il latifondo in Europa

Tipico del sistema dell'Ancien régime, in Europa Occidentale il latifondo
venne progressivamente superato tra il XVIII ed il XIX secolo grazie alla
diffusione del capitalismo nella conduzione delle aziende agricole.

Tuttavia restò a lungo radicato nelle aree periferiche degli stati più
reazionari. Si tratta dei paesi dell'Europa mediterranea: Spagna,
Portogallo e Italia ed in quelli dell'Europa centrale ed orientale, nei
paesi dell'est ed in Russia.

Si può dire che tutti gli stati europei ad est della linea di demarcazione
immaginaria che passava, grosso modo, lungo l'Elba e, andando verso sud,
lungo i confini occidentali della Boemia fino all'Adriatico all'altezza di
Trieste, avessero un'agricoltura legata al latifondo.

Il latifondo in Italia

I latifondi erano particolarmente diffusi nel Meridione ed in Sicilia, dove
i vari latifondisti vivevano lontani dalle loro terre e risiedevano nelle
città (soprattutto a Napoli e Palermo).

In Italia, dopo la riforma agraria del 1950, i latifondi non possono
superare i 300 ettari (3 km²)³ . Prima d'allora non erano rari, soprattutto
nel Meridione, i latifondi che superavano i 1.000 ettari (10 km²). A
partire dalla riforma, il latifondo è andato progressivamente scomparendo
fino a non esistere più ai giorni nostri.

Nel Mezzogiorno, particolarmente significativo era il caso della Sicilia
che fino alla riforma aveva un'agricoltura totalmente basata sul latifondo.
Infatti, prima del 1950, i latifondi con estensione superiore ai 500 ettari
(5 km²) erano 228⁴ . Per di più il 20,6 % dei terreni agricoli dell'isola
erano di proprietà dei 282 maggiori latifondisti siciliani⁵ .

Fino alla riforma del 1950 alcuni latifondisti possedevano migliaia di
ettari. Celebre è il caso della famiglia Torlonia che possedeva i terreni
agricoli abruzzesi della Piana del Fucino, si trattava di un latifondo di
oltre 14.000 ettari (140 km²) che venne diviso tra 5.000 famiglie di
contadini senza terra⁶ .

La Piantagione in America Latina

Il latifondo è diffusissimo in Sud America dove, complici una minore
pressione demografica, intere regioni sono scarsamente coltivate o adibite
all'allevamento estensivo. La relativa abbondanza di terra, rispetto agli
altri continenti, ha comportato che solo alcune zone privilegiate siano
coltivate intensamente.

Caratteristica storica del continente americano, e quindi dell'America
latina, è il forte legame commerciale con le forze dominatrici europee fin
dall'epoca coloniale, che indirizzavano la produzione locale al fine di
soddisfare i bisogni della "metropoli" europea. Per questo motivo, sin dal
XVI secolo, a vaste aree inutilizzate o adibite alla produzione finalizzata
al consumo locale, si affiancarono aree intensivamente coltivate - le
piantagioni - per la produzione di beni esotici finalizzati
all'esportazione (Furtado, 1993).
Il latifondo latinoamericano assume perciò un significato ambivalente e sul
quale non vi è mai stato completo accordo. Al latifondo tradizionale,
esteso e scarsamente produttivo, si affianca la piantagione, in cui vi è la
monocoltura di un solo prodotto. Si tratta di beni coloniali (caffè, cacao,
zucchero, cotone, banane, tabacco ecc…). Nella piantagione, la produttività
economica e fisica è alta.

Il sistema delle piantagioni è stato introdotto in America Latina dai
colonizzatori spagnoli e portoghesi. Nelle aree dei portoghesi l'azienda
agricola della piantagione prendeva il nome di Fazenda, mentre in quelle
spagnole prendeva il nome di Hacienda. Questa terminologia esiste tuttora
ed in particolare la prima è usata in Brasile, mentre la seconda nel resto
dell'America centrale e meridionale.

I latifondi del Sud America hanno dimensioni assai più ampie di quelle che
ci sono in Italia, esse si estendono in genere per migliaia di ettari
(decine di km²) ed alcune raggiungono centinaia, se non migliaia di km².

In Brasile, per esempio, nello Stato di San Paolo le piantagioni di caffè
superano mediamente i 600 ettari (6 km²)⁷ , mentre a Cuba le piantagioni di
zucchero, trasformate in cooperative dopo la riforma agraria del 1959,
s'estendono mediamente per 1.286 ettari (12,86 km²)⁸ .

Secondo molti economisti, l'arretratezza economica dell'America Latina è
dovuta al latifondo ed al sistema latifondista con tutte le conseguenze
sociali e politiche ad esso legato.

Latifondo in Brasile

Tra i paesi dell'America Latina il problema del latifondo è particolarmente
gravoso in Brasile, dove nel 1998 vi erano 262 grandi latifondisti con un
latifondo superiore a 50.000 ha (500 km²)⁹ . Rispetto al 1888, i grandi
latifondisti sono però in diminuzione, dato che all'epoca i 464 maggiori
latifondisti brasiliani possedevano oltre 270.000 km², pari a circa 600 km²
ciascuno.¹⁰

Il sistema latifondista: Storia ed Evoluzione

Il sistema latifondista ha le sue radici storiche nel feudalesimo e
nell'economia curtense, anche se era già presente, in una diversa forma,
nell'Antica Roma.

Esso si è basato a lungo sul modello del sistema di Gutsherrschaft, cioè di
signoria fondiaria.
Secondo tale modello la proprietà è divisa in due parti: quella destinata
alla sussistenza del contadino e quella destinata alla coltivazione dei
prodotti del signore che verranno commercializzati. Il beneficiario dei
prodotti ricavati sul terreno destinato al padrone è solo ed esclusivamente
il signore stesso ed il contadino non riceve alcun compenso se non il
diritto a coltivare la terra per la propria sussistenza. In genere il
proprietario fondiario risiede lontano dalle sue terre e ne lascia la
gestione ad un suo uomo di fiducia.

Tale modello nell'Europa occidentale, con la fine della Servitù della
gleba, s'è trasformato ed i contadini ricevettero un salario a giornata per
il lavoro svolto o pagarono una qualche forma d'affitto per coltivare la
terra. Così gli agricoltori si sono trasformati in braccianti, fittavoli o
mezzadri. Questo nuovo modello è definito sistema di Grundherrschaft, cioè
di signoria territoriale. Il rapporto tra proprietario terriero ed
agricoltore era così completamente mutato.

Nonostante tale trasformazione nell'Europa meridionale il latifondo rimase
ed i contadini divennero braccianti senza però che vi fossero forme di
colonato (mezzadria, affitto).

Nell'Europa orientale ed in Sud America, invece, il modello del sistema di
Gutsherrschaft è però rimasto molto più a lungo, fino alla fine del XIX
secolo.

Note

[1] Federica Letizia Cavallo, p. 102
[2] Dato tratto dal seguente saggio intitolato "Latifondo: Il peccato
  brasiliano": http://www.comitatomst.it/stedile78.pdf
[3] Fonte: Pag 108 del libro Studi sul Mezzogiorno repubblicano: storia
  politica ed analisi, Di Luca Bussotti, Rubbettino Editore srl, 2003
[4] Dato riscontrabile su:
  http://www.arts.ed.ac.uk/italian/gadda/Pages/resources/essays/borghisici.php
[5] Dato riscontrabile su: http://www.marxismo.net/content/view/1932/92/
[6] Fonte: Pag 195 di "La Geografia. Per la scuola Media, Volume n°1; G.
  Bacchi, A. Londrrillo; Editore Bulgarini; Firenze 1983"
[7] Dato ricavabile dal libro di Trento Angelo, La presenza italiana nella
  storia e nella cultura del Brasile, Firenze, Giunti, 1992.
[8] Dato ricavabile da pag 205 del libro IL MILIONE: Enciclopedia di tutti
  i paesi del mondo, volume undicesimo, America centrale e meridionale,
  Istituto Geografico De Agostini S.p.A., Novara 1970.
[9] Dato riscontrato a pag 29 di: http://www.comitatomst.it/stedile78.pdf
[10] Dato riscontrabile su: http://dic.academic.ru/dic.nsf/enwiki/177154

Bibliografia

- Federica Letizia Cavallo, Terre, acque, macchine: Geografia della
  bonifica in Italia tra ottocento e Novecento, Diabasis, 2011, ISBN
  978-88-8103-774-2.

Feudatario

Nell'Alto e Basso Medioevo fino all'abolizione del feudalesimo nel XIX
secolo, il termine feudatario (detto anche signore) indicava genericamente
il governatore di un feudo. Attualmente questa parola è in disuso. Il
termine "feudo" deriva dal longobardo fiu (proprietà, avere, nel senso di
fader-fiu, "proprietà paterna"), che coincide nell'antico tedesco "Vieh"
(bestiame, armento dei popoli antichi).¹ . In seguito, il termine si
ridusse ad indicare gli immobili e non incluse più il concetto di
proprietà.

La figura del feudatario (e tutto il feudalesimo in generale) conobbe una
progressiva evoluzione nel tempo e, di conseguenza, fu a lungo incompresa
da buona parte della storiografia. Il feudalesimo medievale, tuttavia, può
essere racchiuso entro i secoli IX e XV, sebbene in Storia non si
dovrebbero mai operare questo tipo di cesure. Altre forme di feudalesimo
tuttavia, si diffusero in altre epoche storiche ed in altri luoghi del
mondo.

Spesso i termini "feudo" e "feudatario" sono usati in modo generico in
quanto esistevano vari gradini della gerarchia feudale: alcuni regni, ad
esempio, come quello franco, erano divisi in contee (rette da conti) e
nelle ancor più estese e potenti marche (governate da marchesi). Nel Basso
Medioevo, poi, si diffusero nuovi titoli feudali come quello ducale, quello
langraviale e quello margraviale. La massima proliferazione di nuovi
titoli, tuttavia, avvenne nel corso dell'età moderna, quando alla
progressiva perdita di potere della nobiltà si affiancò una crescita dei
privilegi e degli incarichi onorifici.

Origini del fenomeno feudale

Come già accennato, in origine il feudo era il possesso di un arimanno,
ovvero di un uomo libero di una tribù o di un regno germanico che godeva
della libertà poiché prendeva parte alla guerra e riceveva una quota di
bottino. Lo stanziamento dei popoli barbarici nei territori già appartenuti
all'Impero Romano e l'influsso del diritto latino, tuttavia, misero in
crisi questa concezione di nazione come insieme di pari uniti dalle armi e
gettò le basi della successiva civiltà medievale.

Nel Medioevo, con la crisi della figura dell'arimanno e la dominazione
franca, i feudatari divennero i nobili a cui il sovrano affidava
temporaneamente un territorio del proprio stato (un feudo, appunto, anche
detto beneficium) dove questi lo rappresentavano e potevano legiferare,
riscuotere tasse, amministrare la giustizia (autorità di banno). Alla morte
del beneficiario, almeno in origine, tuttavia, il controllo del territorio
sarebbe tornato al sovrano. Il feudatario, dunque, non era il proprietario
della terra, ma semplicemente un usufruttuario che riceveva beni e
protezione da un potente in cambio della sottomissione (omaggio feudale) e
di un giuramento vassallatico di fedeltà. In base a questo giuramento, il
feudatario era tenuto a pagare un tributo e a fornire in caso di guerra un
contingente di cavalieri e di fanti mantenuto a proprie spese (ost
feudale).

La frammentazione feudale

Nei secoli X ed XI il potere imperiale carolingio venne meno ed i vari
feudatari cominciarono a comportarsi come piccoli monarchi indipendenti.
Gli imperatori, sempre meno capaci di tenere unito il proprio dominio
assaltato da ogni lato da Saraceni, Ungari e Vichinghi, cominciarono a
concedere l'ereditarietà della carica prima ai feudatari maggiori
(capitolare di Quierzy) e poi anche a quelli minori (constitutio de
feudis). Iniziò allora quel processo di frammentazione territoriale che
trasformò l'Europa nel campo di battaglia di innumerevoli guerricciole tra
piccoli staterelli, fenomeno che avrà termine (in parte e solo in alcune
aree) solo con la formazione degli Stati nazionali.

Nel clima di totale insicurezza, cominciò un processo di incastellamento
che fece sorgere in tutto l'occidente medievale castelli in gran numero.
Queste fortificazioni divennero presto i nuclei del potere militare e
politico della feudalità e resero i vassalli ancora meno dipendenti dal
potere centrale. Molto spesso fu proprio il possesso di fortificazioni a
far ottenere a molti potenti il rango di signori, poiché nessun'autorità
poteva più garantire la legittimità del potere. Si ottennero così le
cosiddette signorie di banno, così chiamate perché non basate
sull'affidamento da parte di un sovrano di territori, ma sul potere
esercitato dal signore stesso (banno, appunto). Fu questo lo scenario in
cui si mossero i feudatari nel periodo successivo.

Il Basso Medioevo

La cultura era feudale, i grandi movimenti dell'epoca (come le Crociate)
erano guidati dalla feudalità e la Chiesa tendeva a sacralizzare la figura
del vassallo, anche perché anch'essa spesso fu tale. Sebbene rivestiti di
una leggenda dorata, molti caratteri dell'epoca precedente rimasero
intatti. L'anarchia feudale, ad esempio, non fu scalfita: i vari feudatari
continuarono a rinchiudersi nelle proprie rocche (che, anzi, si accrebbero
e si rafforzarono ancora di più), a mantenere i propri eserciti privati di
cavalieri e a combattersi a vicenda. Nonostante movimenti come la pace di
Dio e la Crociata, non si conobbe mai la tanto auspicata unità dei
cavalieri cristiani nella lotta contro l'infedele.

Nel corso di questo secolo e di quello successivo si costituirono gli
embrioni delle monarchie forze che sarebbero realmente state in grado di
contrastare il feudalesimo. I Re, tuttavia, non furono realmente i propri
vassalli, poiché molto spesso si rivelarono molto più deboli di loro e, a
volte, addirittura più poveri di terre. Un esempio di questa situazione fu
la Francia capetingia che controllò direttamente sempre meno terre di
quante non ne avessero i suoi vassalli Aquitani e Plantageneti.

Crisi del sistema feudale

La Guerra dei Cent'Anni (1337 - 1453) fu il primo grande colpo subìto dalla
feudalità medievale: gli eserciti di cavalleria al servizio del Regno di
Francia, infatti, furono spesso sconfitti dagli arcieri inglesi, soldati
d'origine non nobile. I vassalli si dimostrarono talvolta inaffidabili,
incapaci ed insubordinati. Battaglie come quelle di Crécy, Poitiers ed
Azincourt manifestarono l'inadeguatezza delle tecniche belliche feudali
davanti all'avanzare degli eserciti e degli armamenti moderni. Fu il primo
segno del declino della guerra medievale, fatta da pochi nobili
professionisti.

L'impiego di nuove milizie, l'avvento delle armi da fuoco, l'impiego dei
mercenari e degli eserciti permanenti tolsero a quel mondo la propria
ragione di essere: la necessità di difesa. Nel corso del Quattrocento,
così, alla moltiplicazione dei titoli nobiliari, al trionfo delle corti e a
tutte quelle altre manifestazioni che denotavano il cosiddetto Autunno del
Medioevo, si accompagnarono la perdita di potere effettivo da parte dei
feudatari, il rafforzamento dell'autorità regia ed il consolidamento dei
poteri centrali.

L'ultimo feudalesimo

Nel corso dell'Età moderna il feudalesimo conobbe una profonda metamorfosi
e si avviò verso il proprio definitivo tramonto. La nobiltà cercò di
mantenere e di accrescere i propri privilegi, trasformandosi spesso in una
classe parassitaria. L'etichetta aristocratica, tuttavia, si perfezionò e
divenne più rigida e, mano a mano che i poteri regi si accrescevano, quelli
dei nobili, sommersi di privilegi e di titoli vuoti, calavano. La Spagna
del XVII secolo e la Francia del re Sole furono le nazioni simbolo di
questo progresso.

Lo sviluppo della borghesia, inoltre, fece perdere il primato economico
alla classe fondiaria nobiliare e preparò la strada alle nuove
rivendicazioni politiche di questo ceto in ascesa. In questo modo la
Francia, la nazione che storicamente aveva sempre incarnato la feudalità,
conobbe il primo abbattimento di questa antica e obsoleta struttura con la
Rivoluzione Francese. La fine della stagione della feudalità, ormai, era al
termine.

La fine del feudalesimo

La Rivoluzione in Francia e l'Età Napoleonica cercarono di smantellare i
resti del mondo feudale europeo, ma il Congresso di Vienna e la
Restaurazione cercarono di ripristinare la situazione precedente. Questi
sforzi erano vani: la nuova classe economicamente dominante, la borghesia,
era ben lontana dal voler rinunciare alle prerogative che aveva ottenuto
durante la stagione rivoluzionaria e tentò in ogni momento (tramite moti o
riforme pacifiche) di vanificare gli sforzi dei congressisti.

Dopo il 1848, tuttavia, i vari governi, resisi conto che per governare
avrebbero dovuto ottenere l'appoggio della borghesia, cancellarono
progressivamente tutti gli antichi privilegi feudali. La nobiltà, dunque,
lentamente perse il proprio ruolo dominante e, nei primi anni del XX
secolo, il passaggio nell'età contemporanea poté dirsi concluso.

La Costituzione della Repubblica Italiana, vigente dal 1948, ha dichiarato
non riconosciuti tutti i titoli nobliari.

Prerogative feudali

Il feudatario medievale era sempre possessore di alcuni diritti e
sottoposto ad altri doveri. Il proprio obbligo principale era quello alla
fedeltà verso chi gli aveva concesso il beneficium, la quale si doveva
manifestare in special modo in tempo di guerra: il vassallo era tenuto a
partecipare alle campagne militari del proprio signore e a condurre con sé
i propri cavalieri ed i propri fanti di origine non nobile, detti anche
sergenti. Ciò si riconduceva alla ragione di essere del feudalesimo, ovvero
al fatto che il feudatario fosse dotato di terra e di sudditi proprio
perché potesse garantire il mantenimento di un piccolo esercito.

Proprio per questa ragione, il signore aveva il diritto di pretendere dai
propri contadini una certa quantità di tributi (come il legnatico ed il
pontatico) e di prestazioni gratuite (dette corvées) come il servizio
notturno di ronda od il compito di dedicare alcune giornate di lavoro ai
campi signorili. Tutte queste prerogative erano riassunte nel potere di
banno. Dal momento in cui fu concessa ai feudatari l'erediatrietà dei
benefici, essi poterono disporre pienamente di essi, pur non acquisendone
mai la reale proprietà. Essi, infatti, avevano il diritto di infeudare a
propria volta pezzi della terra loro affidata e di concederla ad altri
uomini di propria fiducia, detti valvassori (deformazione di vassi
vassorum, vassalli dei vassalli), i quali, a loro volta, la potevano
concedere ad altri vassalli minori, detti valvassini.

Come già detto, tuttavia, i feudatari non assunsero mai il diritto di
proprietà sulle terre in beneficio, poiché esso rimase prerogativa regia. I
concessori del beneficio, dunque, potevano in ogni momento chiedere
indietro il beneficio, qualora ritenessero che fosse stato male
amministrato o che il vassallo fosse infedele. Questo atto di revoca,
quindi, era da considerarsi pienamente legittimo e l'unico modo che avevano
i feudatari per opporvisi era la rivolta, gesto giudicato ingiusto. Dalla
sollevazione del Re d'Inghilterra, anche duca d'Aquitania, contro il
proprio signore, il Re di Francia, scoppiò la Guerra dei Cent'Anni.

Il diritto dell'epoca, tuttavia, contemplava anche un caso in cui la
rivolta contro il proprio sovrano potesse essere considerata come
legittima, ovvero la presunta ingiustizia del sovrano. La Chiesa, in
pratica, sosteneva che se il concessore del beneficio si fosse rivelato
empio e scellerato (scomunicato, ad esempio) o che ricoprisse quella carica
in modo illegale, il suddito avrebbe avuto pieno diritto ad opporsi a lui.

Forme del feudalesimo

Agli occhi di questa analisi storica, è impossibile delineare un profilo
unico della feudalità. Se i feudatari dell'Alto Medioevo altro non erano
che una casta guerriera incolta e dedita alle campagne di saccheggio
stagionali, quelli del periodo successivo coltivavano già quegli embrioni
della civiltà cortese che divenne poi vita di corte. La nobiltà dell'Età
Moderna, poi, finì per sviluppare quella etichetta e quell'ideale di
magnanimità e di cortesia che ancora oggi ha tanto peso nel pensare comune.
È di conseguenza impensabile fare di un sol fascio l'arimanno germanico ed
il cortigiano di Versailles, come sono limitati i caratteri in comune tra
un signore provenzale del XII secolo ed uno coevo dell'Europa orientale.

Sono quindi distinguibili altre forme di feudalesimo al di fuori
dell'Europa, come quello giapponese dei Samurai, cinese o quello diffuso
nell'Impero Ottomano. Generalmente, tuttavia, con il termine si tende ad
indicare il fenomeno strettamente europeo e, in particolare, medievale.

Feudatario nel linguaggio corrente

Nel linguaggio corrente si tende ad usare il termine feudatario per
indicare chi detiene una certa influenza non riconosciuta dalla legge in
una determinata area, detta, appunto, feudo. Esistono, per esempio, feudi
elettorali, ovvero circoscrizioni in cui un uomo politico od un partito
possono contare su un sostegno pressoché assoluto per via della propria
popolarità o per altri motivi. Come feudatario viene anche indicata una
persona che è stata investita di pieni poteri in una certa regione od in un
certo ambito.

Note

[1] Dizionario Etimologico OnLine (Francesco Bonomi), Voce "feudo",
  etimo.it. URL consultato il 24.01.2015.

Bibliografia

- Robert Delort La vita quotidiana nel Medioevo Bari-Roma, Laterza, 2006
- Georges Duby Le origini dell'economia europea. Guerrieri e contadini nel
  Medioevo - Bari-Roma, Laterza, 1975
- Ludovico Gatto Storia universale del Medioevo - Roma, Newton & Compton,
  2003
- Jacques Le Goff Il Medioevo. Alle origini della civiltà europea -
  Bari-Roma, Laterza, 2002
- Ottorino Pianigiani Dizionario etimologico della lingua italiana -
  Versione online, 2004

Voci correlate

- Storia economica dell'età preindustriale
- Servizio militare
- Marchese
- Mercenari svizzeri
- Primogenitura
- Fida
- Araldo
- Sirventes
- Origini della società
- Guerra dei cent'anni
- Banno
- Bannalità
- Corte (storia)

Altri progetti

- Wikizionario contiene il lemma di dizionario «feudatario»

Collegamenti esterni

- Feudatario, in Thesaurus del Nuovo soggettario, BNCF, marzo 2013.

Guerra dei cent'anni

Con guerra dei cent'anni¹ si definisce uno tra i vari conflitti intercorsi
a partire dall'XI secolo tra il Regno d'Inghilterra e il Regno di Francia
che durò, non continuativamente, 116 anni, dal 1337 al 1453, e si concluse
con l'espulsione degli inglesi da tutti i territori continentali fatta
eccezione per la cittadina di Calais, conquistata dai francesi solo nel
1558. Nel processo di formazione dello Stato unitario francese, già
avviatosi sotto i primi re Capetingi, rappresentò una lunga pausa, ma alla
sua conclusione la Francia aveva sostanzialmente raggiunto l'assetto
geopolitico moderno.²

Il conflitto fu costellato da tregue più o meno brevi e interrotto da due
periodi di vera e propria pace della durata rispettivamente di 9 e 26 anni
che lo dividono così in tre fasi principali: la guerra edoardiana
(1337-1360), la guerra carolina (1369-1389) e la guerra dei Lancaster
(1415-1429), alle quali deve essere aggiunta la fase conclusiva della
guerra (1429-1453). Tale suddivisione è tipica della storiografia
anglosassone, mentre altre periodizzazioni, in particolare quella francese,
prevedono una prima (1337-1389) ed una seconda fase (1415-1453).

Dal punto di vista militare in questo periodo vennero introdotte nuove armi
e nuove tattiche che segnarono la fine degli eserciti organizzati su base
feudale e incentrati sulla forza d'urto della cavalleria pesante. Sui campi
dell'Europa occidentale videro la luce gli eserciti professionali,
scomparsi dai tempi dell'Impero romano. Si trattò, ancora, del primo
conflitto in cui si impiegarono in Europa le armi da fuoco, in particolare
le bombarde, utilizzate per la prima volta ad opera degli inglesi nel corso
della battaglia di Crécy.

La straordinaria importanza della guerra dei cent'anni, per quanto attiene
la storia dell'Europa nel suo complesso, è evidenziata dal fatto che la sua
fine (1453, anno che vide pure la caduta di Costantinopoli) è una delle
date convenzionalmente poste dalla storiografia moderna a conclusione del
Medioevo europeo.³

Il contesto storico

Variegati, e spesso conflittuali, erano stati i rapporti tra Francia ed
Inghilterra nei secoli precedenti, sin da quando Guglielmo il
Conquistatore, duca di Normandia e quindi vassallo del re di Francia, era
asceso al trono inglese; il matrimonio tra Enrico II d'Inghilterra ed
Eleonora d'Aquitania aveva poi portato alla Corona inglese l'Aquitania e la
Guienna, mettendo così in mano ai sovrani d'oltremanica, in qualità di
feudatari, vasta parte del territorio francese.

Lo stridente legame tra i vassalli inglesi e i re francesi sfociò in aperto
conflitto quando Giovanni Senza Terra si schierò col nipote Ottone IV per
la successione ad Enrico VI di Svevia mentre Filippo Augusto, impegnato
nell'unificazione monarchica del territorio francese, appoggiava Federico
II: con la vittoriosa battaglia di Bouvines ed il successivo trattato di
Chinon la Francia si riannetteva i possedimenti a nord della Loira (Berry,
Turenna Maine e Angiò) mentre l'Inghilterra conservava in Francia solo
l'Aquitania e il Ponthieu.

Dopo un breve periodo in cui le parti si capovolsero, e un sovrano francese
(Luigi VIII di Francia, nel 1216-1217) sedette sul trono d'Inghilterra, i
successori di Filippo Augusto portarono avanti la politica di
riunificazione territoriale, sia con le alleanze e i matrimoni, sia con le
armi. Il trattato di Parigi del 1259 complicò ulteriormente la situazione:
con vari aggiustamenti territoriali, se pure pose temporanea fine ad un
periodo di lotte durato oltre ottant'anni, ribadì il ruolo di feudo dei
possedimenti inglesi in Francia lasciando inalterate le ragioni di
conflittualità fra le due potenze.⁴

Francia

Nel 1284 il re Filippo IV il Bello continuò la politica unitarista
intrapresa dal suo predecessore accorpando alla corona anche il Regno di
Navarra collocato nei Pirenei. Nello stesso anno il matrimonio con Giovanna
I di Navarra portò alla Corona i territori di Champagne e Brie adiacenti
all'Île-de-France. Con l'ascesa al trono di Filippo IV gli inglesi
iniziarono a preoccuparsi delle influenze esercitate da Filippo nei
confronti della regione delle Fiandre, da sempre una riserva commerciale
per i sovrani inglesi che di fatto ne avevano il controllo e vi esportavano
ingenti quantitativi di lane grezze prodotte in patria.⁵

Nel 1302 nella battaglia di Courtrai (cittadina situata nelle Fiandre
Occidentali), in cui i francesi si trovarono di fronte le milizie delle
città fiamminghe insorte contro il dominio di Filippo IV, si assistette
alla prima grande sconfitta della cavalleria feudale, determinata in gran
parte dall'inadeguatezza delle tecniche di guerra.⁶

Filippo continuò il suo progetto unitarista annettendo al Regno di Francia
tutti i territori papali e confiscando i beni delle abbazie, il che
determinò la successiva ostilità di papa Bonifacio VIII; cercò di annettere
al suo Regno anche i feudi inglesi presenti sul territorio francese ma da
questo azzardato tentativo derivò una rivalità di lunga durata che sfociò
nella guerra dei cent'anni.

Inghilterra

L'Inghilterra, a differenza della Francia, nacque già nel 1066 come stato
unitario in cui tutte le terre erano sotto il controllo del re ed il potere
dei vassalli era relativamente debole. Tale unità politica permise ai
monarchi inglesi di dedicarsi ad azioni di conquista su larga scala
all'estero e di ampliare quindi notevolmente i propri possedimenti al di
fuori dei confini originari del regno. Nel 1152 Enrico II, già duca di
Normandia, duca d'Angiò e conte del Maine (tutti feudi francesi), sposò
Eleonora d'Aquitania ottenendo in dote l'immenso feudo francese del ducato
d'Aquitania: per eredità e matrimonio, il primo re della dinastia
Plantegeneta si ritrovava ad essere il principale possessore di terre nel
regno di Francia, poiché i suoi feudi erano ben più estesi di quelli del re
di Francia. Sul fronte interno, Enrico tentò di rafforzare il proprio
controllo sulla Chiesa non facendosi scrupolo di assassinare Thomas Becket,
arcivescovo di Canterbury, colpevole di aver ostacolato il suo
ridimensionamento dei privilegi ecclesiastici (1170). Presto, il ducato di
Bretagna, tra la Normandia e l'Aquitania già inglese passò in mano ai
Plantageneti e nel 1180 tutta la parte ovest del regno di Francia
apparteneva di fatto al re d'Inghilterra.

Davanti a un tale potere, il nuovo re di Francia, Filippo II Augusto decise
di combattere gli Inglesi per allargare il proprio dominio.
I figli di Enrico II, Riccardo Cuor di Leone poi succeduto da Giovanni
senza terra combatterono in Normandia e nel sud-ovest della Francia per
difendere i possedimenti inglesi dalle mire di Filippo Augusto ma Giovanni
fu finalmente sconfitto e il re francese recuperò la maggior parte dei
possedimenti inglesi in Francia, in particolare la Normandia; di fronte al
malcontento dei nobili Giovanni senza terra fu costretto a cedere notevoli
poteri al Parlamento emanando la Magna Charta (1215). Nel corso del XIII
secolo, gli Inglesi, sempre padroni dell'Aquitania (per il possedimento
della quale dovevano prestare fedeltà al re di Francia), intrapresero nuove
operazioni militari in Francia ma furono sconfitti, come alla battaglia di
Taillebourg nel 1234.

Nei cinquant'anni precedenti lo scoppio della guerra dei cent'anni Edoardo
I intraprese campagne di conquista in Galles ed in Scozia, sottomettendoli.
Gli scozzesi, tuttavia, guidati da William Wallace e da Robert Bruce si
ribellarono e sconfissero le truppe di Edoardo II nella battaglia di
Bannockburn (1314). Il Galles, invece, grazie a un'opera massiccia di
fortificazioni fu mantenuto saldamente in mano inglese. Queste due guerre
contribuirono a formare quegli arcieri che permisero all'Inghilterra di
dominare i campi di battaglia nella prima fase della guerra dei cent'anni.

Dal punto di vista istituzionale l'autorità del re d'Inghilterra era più
debole e nello stesso tempo più forte di quella del re di Francia. La
debolezza risiedeva nei forti poteri del parlamento (tra i quali era anche
presente il diritto di veto su qualsiasi imposizione fiscale) mentre la
forza era dovuta alla rete capillare di funzionari regi, detti sceriffi,
che controllavano il territorio. Il peso della nobiltà nell'esercito,
inoltre, era relativamente basso poiché si preferiva che i feudatari
inviassero al sovrano contributi in denaro piuttosto che contingenti di
cavalieri.

Cause della guerra

Filippo il Bello morì nel 1314. La corona fu ereditata da Luigi X, figlio
primogenito, che regnò neppure due anni: dopo la morte di questi salì al
trono suo figlio Giovanni I, neonato, sotto la reggenza dello zio Filippo
V. Il regno del sovrano bambino finì cinque giorni dopo, avvolto nel
mistero della sua morte. A lui succedette lo stesso zio Filippo V che
secondo alcuni⁷ avrebbe ucciso il piccolo Giovanni I o lo avrebbe scambiato
con un neonato morto. Alla morte di Filippo V (1322), non avendo eredi
maschi secondo la legge salica (ormai in disuso ma da lui stesso invocata
ad arte per usurpare il trono di Francia a Giovanna II di Navarra, figlia
di Luigi X), gli succedette il fratello minore Carlo IV che regnò per un
breve periodo (1322-1328) e con lui si estinse la dinastia capetingia.

Il trono francese si trovò così ad essere conteso tra due pretendenti,
entrambi nipoti di Filippo IV: Filippo di Valois, figlio di Carlo di
Valois, ed il re d'Inghilterra Edoardo III, figlio di Isabella di Francia.
Grazie al sostegno dei grandi feudatari di Francia Filippo poté cingere la
corona e inaugurare la dinastia dei Valois. Ma Edoardo III non si arrese,
si proclamò legittimo successore al trono francese e dichiarò la guerra.

Oltre alla causa principale, quella dinastica, gli storici ne hanno
individuate altre: sicuramente la conquista francese delle Fiandre,
territorio legato commercialmente all'Inghilterra, contribuì non poco allo
scoppio della guerra, soprattutto quando gli inglesi finanziarono
apertamente la rivolta che nelle Fiandre era divampata contro i francesi. A
ciò si aggiunga la confisca da parte di Filippo VI dei feudi della Francia
settentrionale che erano proprietà dei sovrani inglesi da secoli, sin dai
tempi del normanno Guglielmo I d'Inghilterra. Non trascurabile appare poi
il ruolo ricoperto da Roberto III d'Artois, cognato di Filippo VI e
grandemente impegnatosi nel favorirne l'ascesa al trono, che cadde in
disgrazia quando venne accusato di essersi impadronito con la frode (e
forse con l'assassinio della zia Mahaut) della contea d'Artois; per
sfuggire alla condanna nel 1336 si rifugiò in Inghilterra alla corte di
Edoardo III di cui divenne ascoltato consigliere. Roberto, desideroso di
vendetta, fomentò le pretese dinastiche e i sentimenti antifrancesi del suo
protettore, fungendo anche da utile contatto con la nobiltà della Francia
settentrionale, ostile a Filippo.⁸

A lungo la storiografia ufficiale ha condensato nella rivalità storica fra
le dinastie tutte le maggiori cause della guerra; solo in epoca più recente
si è rivolta con maggiore interesse alla "questione della Guienna",
indicando la conservazione e la legittimazione definitiva del possesso di
tale provincia come il vero obiettivo di Edoardo III, il quale con
strategia difensivistica avrebbe impostato tutto il conflitto a tale scopo.
Negli ultimi anni si sostiene tuttavia la buona fede delle pretese
dinastiche di Edoardo e a tali fini sarebbe stata rivolta l'intera sua
azione politica e militare: i baroni di Francia in definitiva avrebbero
incoronato Filippo non in quanto convinti del suo diritto al trono ma
perché consideravano Edoardo a tutti gli effetti uno straniero. La legge
salica sarebbe stata, pretestuosamente, chiamata in causa solo trent'anni
dopo per una legittimazione postuma: i Valois da parte loro fecero di tutto
per convincere i propri sudditi dell'illegittimità delle pretese inglesi,
il che contribuì non poco all'esacerbarsi del conflitto.⁹

La fase edoardiana

I re d'Inghilterra si erano sempre trovati in una posizione di sudditanza
feudale rispetto a quelli di Francia in ragione dei feudi posseduti in
Continente. Questo fattore portava ad una duplice ambiguità: da una parte i
monarchi francesi avrebbero potuto in ogni momento avanzare pretese
legittime su tali domini, dall'altra la presenza così massiccia di
possedimenti inglesi su suolo francese rappresentava una vera e propria
spina nel fianco per il debole regno capetingio.

L'inizio delle ostilità fu totalmente a sfavore dei francesi: l'esercito
inglese, dominato dalla presenza dei famosi arcieri muniti d'arco lungo
(longbowmen), sconfisse la cavalleria pesante francese, meglio equipaggiata
ma indisciplinata. Le armate di re Edoardo III, sbarcate in Francia nel
1337, inflissero a Filippo VI una dura sconfitta nella battaglia di Crécy
(1346), conquistarono Calais (1347) e agli ordini del principe del Galles
sconfissero a Poitiers la cavalleria pesante del nuovo re di Francia,
Giovanni II, che fu catturato e liberato solo dietro il pagamento di un
pesante riscatto (1356). Tuttavia la Francia non disponeva delle ingenti
somme richieste dagli avversari e Giovanni II dovette lasciare i suoi due
figli come ostaggi. Quando però uno dei due figli fuggì, Giovanni, per
senso dell'onore, tornò indietro e finì i suoi giorni in prigionia. Il
Delfino Carlo, figlio di Giovanni e legittimo erede al trono, fu nominato
quindi dagli Stati Generali difensore del regno in assenza del padre.

In seguito alla disfatta la Francia sprofondò nel caos: i borghesi di
Parigi, stanchi delle continue svalutazioni monetarie e della richiesta di
sempre nuove imposte, strapparono al Delfino la Grande Ordonnance (1357)
che concedeva agli Stati Generali il potere di autoconvocarsi, il potere di
deliberare sulle imposizioni fiscali e infine il diritto di eleggere propri
rappresentanti nel Consiglio del Re, mettendo così la monarchia sotto
controllo. Questa situazione indusse il Delfino a scendere a patti con gli
inglesi; quando giunse a Parigi la notizia degli accordi di Londra che
concedevano agli inglesi la sovranità su un terzo della Francia senza
contropartita, i borghesi si ribellarono (rivolta di Étienne Marcel, del
1358). A questo punto però Carlo fuggì da Parigi e organizzò una
controffensiva, vessando ulteriormente la popolazione rurale per rifornire
l'esercito. Scoppiarono così numerose rivolte di contadini (le cosiddette
jacquerie). Tuttavia i grandi borghesi parigini si rifiutarono di
appoggiare le rivendicazioni contadine: l'esercito dei nobili riuscì
facilmente ad avere ragione dei ribelli delle campagne che vennero
massacrati. Parigi era isolata, Marcel fu assassinato e il Delfino poté
tornare in città. Tuttavia il regno di Francia era stremato e il re
Giovanni il Buono si affrettò a concludere definitivamente un patto con
l'Inghilterra, concedendo a Edoardo III, col trattato di Brétigny (1360),
l'intera parte sudoccidentale della Francia ottenendone in cambio la
rinuncia alle pretese dinastiche.

Il motivo della netta superiorità dell'esercito inglese è da ricercarsi
negli anni di esperienza conseguita nel corso di guerre lunghe e complesse
(come quelle in Scozia, Irlanda e Galles). Le truppe del re di Francia
erano nettamente meno preparate (poiché chiamate alle armi con l'adunata
generale, ovvero il sistema dell'arrière-ban), peggio organizzate a causa
dei continui dissidi che sorgevano tra i nobili e pure meno coese essendo
di provenienza varia, ovvero in parte frutto feudale, in parte cittadina ed
in parte mercenaria.

Guerra carolina

Una volta salito al trono Carlo V di Francia si ritrovò a fronteggiare una
situazione difficile: la Francia era nel pieno di una vasta crisi
economica, un terzo del regno era controllato dagli inglesi e le rivolte
contadine ed autonomiste (come quelle fiamminghe) si susseguivano senza
sosta, anche a causa degli aiuti inviati dall'Inghilterra agli insorti. A
peggiorare ulteriormente le cose c'erano i continui tentativi di Carlo il
Malvagio, duca di Navarra, di ottenere la corona. Si presume che ci siano
stati perfino tentativi da parte sua di avvelenare il sovrano. Il più
grande dei problemi del regno fu il diffondersi di fenomeni di brigantaggio
dovuti alla grande smobilitazione di truppe (le cosiddette Grandes
compagnies, vere e proprie armate di briganti che terrorizzavano le
popolazioni, rubando ed uccidendo sul loro passaggio). Nonostante tutti
questi gravi problemi che mettevano il regno di Francia in ginocchio, Carlo
V stabilì che occorreva riprendere le armi per riconquistare le terre
perdute e, per fare ciò, fece ricorso ad un pretesto.

Una condizione degli accordi di pace prevedeva che in cambio della rinuncia
inglese al trono di Francia il re francese avrebbe perso la sovranità su
tutte le terre cedute. Carlo V tuttavia volle ignorare il fatto pretendendo
che il Principe Nero, feudatario in Aquitania, gli prestasse giuramento di
fedeltà. Al rifiuto del Principe la Francia rispose con la dichiarazione di
guerra ed il conflitto con l'Inghilterra riprese (1369).

Questa volta la superiorità militare inglese non fu più tanto netta: la
nuova tattica francese ideata da Bertrand du Guesclin e consistente nel
cosiddetto "sciopero delle armi", ovvero nell'evitare lo scontro campale
prediligendo una guerra di logoramento, colse del tutto impreparati i
nemici che abituati alla vecchia guerra d'incursione si prodigavano in
lunghe e infruttuose spedizioni di devastazione. Carlo V perciò riuscì a
conseguire innumerevoli successi e a riconquistare la maggior parte delle
terre precedentemente perse, in meno di dieci anni. Nel 1380 gli inglesi
conservavano solo Calais, Cherbourg, Brest, Bordeaux e Bayonne. La vittoria
sembrava a portata di mano, ma ormai la Francia doveva far fronte a nuove
rivolte.

Oppresse dal peso di una pesante fiscalità le città delle Fiandre si erano
ribellate e pretendevano il riconoscimento dell'indipendenza (1378). La
rivolta fu probabilmente, come già detto, finanziata dagli inglesi che da
sempre avevano interessi in quella regione e che speravano in una nuova
vittoria delle milizie cittadine fiamminghe contro la cavalleria pesante
francese, come era già avvenuto nella battaglia di Courtrai o degli Speroni
d'Oro. La Francia tuttavia con l'aiuto di Filippo II di Borgogna sconfisse
i ribelli a Roosebeke (1382). Il duca borgognone fu ricompensato dal Re con
l'annessione delle Fiandre ai propri domini.

Gli inglesi cercarono una soluzione al conflitto. La prima proposta fu
presentata da Edoardo III che proponeva di trasformare l'Aquitania in un
principato soggetto alla Francia ma governato dal nipote del sovrano
inglese, il futuro re Riccardo II. La cosa tuttavia fu accantonata in
breve. Ma Riccardo non si arrese: infatti, appena salito al trono
d'Inghilterra (1377) ripropose la tregua convinto della necessità della
pace. Non ebbe successo e nel 1381 si ritrovò a fronteggiare una serie di
rivolte contadine scoppiate in seguito alla predicazione di John Wyclif.

Armagnacchi e Borgognoni

Dopo la morte di Carlo V (1380), il figlio Carlo VI salì al trono di
Francia sotto la reggenza dei quattro duchi d'Angiò, Borgogna, Orléans e
Berry. La politica francese in questo periodo proseguì sulla falsariga di
quella seguita sotto il monarca precedente e in questo modo la posizione
dei Valois continuò a rafforzarsi. Nel 1385 tuttavia il giovane sovrano
prese direttamente le redini dello Stato ma con esiti tutt'altro che
positivi: il re infatti dimostrò subito una personalità instabile e
mostrava i primi segni della pazzia che si palesò ufficialmente a partire
dal 1392 e che privò il paese della sua guida.

A partire dal 1393 la Francia fu governata da un consiglio di reggenza
presieduto dalla regina Isabella. Il membro più influente del consiglio era
il duca di Borgogna (Filippo l'Ardito) che era anche lo zio del re Carlo VI
mentre il fratello del re, Luigi d'Orléans, cercava di contrastare il
potere di Filippo.

Nel 1404 Filippo l'Ardito morì e suo figlio, il nuovo duca di Borgogna
Giovanni senza Paura, ebbe nel consiglio di reggenza un'influenza molto
minore del padre e si scontrò con Luigi d'Orléans per ottenere il controllo
della Francia. Nel 1407 l'uccisione del duca Luigi ad opera dei partigiani
di Giovanni fece sfociare la lotta per il potere in una vera e propria
guerra civile.
Il successore di Luigi fu il figlio Carlo che nel suo desiderio di vendetta
raccolse intorno a sé diversi nobili, detti orleanisti, e nel 1410 si alleò
con il suocero Bernardo VII, conte d'Armagnac, ed i suoi cavalieri guasconi
(da cui il nome di Armagnacchi). Egli intraprese così un'accanita lotta
contro la fazione dei Borgognoni. Questi ultimi per tentare di vincere non
esitarono a chiedere l'aiuto degli inglesi aprendo l'ultima e decisiva fase
della guerra dei cent'anni.

Guerra dei Lancaster

Dopo la deposizione di re Riccardo II nel 1399 (morto l'anno successivo), e
la fine della dinastia dei Plantageneti salì al trono d'Inghilterra il
primo dei Lancaster (la dinastia da cui prende il nome la terza ed ultima
fase della lunga guerra): Enrico IV. Enrico fece un'apparizione del tutto
breve poiché salì al trono già molto anziano e governò durante il periodo
di tregua che divide la Fase Carolina dalla Fase dei Lancaster. Il popolo
mal sopportava il nuovo re perché aveva avuto in passato screzi familiari
con il beneamato dal popolo Riccardo II che in un momento addirittura lo
esiliò. Alla morte di Enrico IV (1413), il testimone passò ad Enrico V, suo
primogenito.

Intanto sull'altra sponda della Manica anche i francesi passarono, anche se
brevemente, da una dinastia ad un'altra: difatti Carlo VI non poté più
regnare poiché malato probabilmente di schizofrenia; a quel punto salì al
trono anche se non legalmente Filippo II di Borgogna. Luigi di Valois, duca
d'Orléans nonché fratello di Carlo VI, duellò per la corona con Filippo II:
alla fine l'ebbe vinta ma la battaglia non finì qui. Ciò fece scaturire
l'odio reciproco tra le due dinastie che sarebbe durato vari secoli. Quindi
l'erede legittimo della corona di Francia divenne il figlio di Carlo VI:
Carlo VII.

Enrico V approfittando di queste lotte interne intervenne a favore dei
Borgognoni e annientò l'esercito francese nella battaglia di Azincourt
(1415). Il destino della Francia sembrò segnato (in quell'evento cadde fra
l'altro prigioniero il maresciallo di Francia Jean II Le Meingre detto
Boucicault): le forze congiunte degli inglesi e dei borgognoni occuparono
in breve tempo l'intera parte settentrionale del regno, Parigi cadde e gli
armagnacchi furono costretti a scendere a patti: Caterina, figlia di Carlo
VI, andò in sposa ad Enrico (trattato di Troyes, 1420).

Così alla morte di Carlo VI e di Enrico V (1422) il figlio del re inglese,
Enrico VI, venne incoronato a soli nove mesi "Re di Francia e
d'Inghilterra". La madre, Caterina di Valois, fu allontanata dal figlio e
non lo poté educare poiché il consiglio di reggenza inglese (che fu
costituito per l'età prematura del nuovo re ed era capeggiato dal signore
di Bedford) pensava potesse influenzare il bambino facendolo passare dalla
parte francese.

Gli inglesi a questo punto pensarono che fosse giunto il momento propizio
per dare il colpo di grazia al regno di Francia e violando i patti
stipulati a Troyes si apprestarono ad assediare Orléans, città simbolo
della parte armagnacca, mentre il delfino Carlo VII impotente si era
ritirato nel Sud.

Giovanna d'Arco e la vittoria francese

Giovanna d'Arco

Quando tutto sembrava perduto una giovane contadina lorenese, Giovanna
d'Arco, si recò dal Delfino Carlo dichiarandosi inviata da Dio per
risollevare le sorti del regno di Francia (1429). La ragazza sosteneva di
essere stata spinta ad agire in prima persona per il bene della Francia
dalle voci dell'arcangelo Michele e delle sante Caterina d'Alessandria e
Margherita d'Antiochia. Sebbene gli storici inglesi minimizzino il ruolo
che ella ebbe nello svolgersi degli eventi, è tuttavia impossibile ignorare
che da quel momento in poi la guerra registrò una svolta di non poco conto.
Le truppe del delfino infatti guidate da Giovanna ruppero l'assedio di
Orléans (da tale impresa derivò il soprannome di "Pulzella d'Orléans")
infliggendo una pesante sconfitta alle forze inglesi e portando alle stelle
il morale dei francesi che imbaldanziti sconfissero una seconda volta
l'esercito del Bedford nella battaglia di Patay e riuscirono a liberare
tutti i territori occupati fino a Reims, dove Carlo VII si fece incoronare.

Mentre per Giovanna sarebbe stato opportuno continuare la guerra fino alla
totale cacciata degli inglesi, il sovrano preferì intavolare delle
trattative col nemico. La Pulzella allora continuò le proprie spedizioni
fino a quando nel 1430 fu catturata dai Borgognoni a Compiègne e consegnata
agli inglesi per 10.000 lire tornesi,¹⁰ processata per eresia e infine
condannata a morte (1431) senza che apparentemente Carlo VII intervenisse.
La figura di Giovanna fu riabilitata solamente al termine della guerra
(1456), per diventare un personaggio leggendario della storia francese e
uno dei simboli più significativi della Francia monarchica e cristiana. Con
la Rivoluzione francese del 1789 anche questa immagine, come tantissime
altre dell'Ancien Régime, sarà spazzata via o perlomeno oscurata dai nuovi
simboli della rivoluzione. Nel 1920 (a 489 anni di distanza dalla sua
morte) Giovanna d'Arco fu canonizzata da papa Benedetto XV e nello stesso
anno la Francia le dedicò una festa nazionale tuttora in vigore.

Pace di Arras e fine delle ostilità

Finita la guerra civile e scacciati gli inglesi da buona parte del
territorio, Carlo VII, "re di Francia", convocò una riunione ad Arras per
stipulare gli accordi per poter costituire il Regno di Francia e rendere
definitiva la pace tra armagnacchi e borgognoni. La Conferenza di Arras è
ricordata per esser stata la prima conferenza europea. Ad essa presero
parte i francesi, i borgognoni, i lussemburghesi e i Savoia. Carlo VII
cedette a Filippo III la Contea di Mâcon e le città della Somme che
costituirono con l'Olanda settentrionale e meridionale gli Stati Generali
dei Paesi Bassi, uno Stato nazionale basato (come oggi) sul modello
francese. Inoltre il duca di Borgogna rimase vassallo del monarca francese
ma diventò ufficialmente indipendente da questo. Il trattato di Arras pose
finalmente termine alla guerra civile tra armagnacchi e borgognoni. Fu
firmato il 21 settembre 1435.

L'Inghilterra, così rimasta isolata sul continente, subì ripetute sconfitte
da parte delle truppe di Carlo VII. Nel 1436 perse Parigi mentre, in
seguito alle campagne avvenute tra il 1448 ed il 1453 culminate nella
battaglia di Castillon, il controllo della Guienna e della Normandia passò
definitivamente ai francesi. Agli inglesi rimase solo il porto di Calais
che sarebbe caduto nel 1559.

Trattato di Picquigny

Le disfatte subite in Francia non portarono subito alla pace poiché un
qualunque trattato avrebbe portato alla rinuncia da parte degli inglesi a
qualsiasi pretesa sul trono francese e inoltre l'Inghilterra in quel
periodo era sconvolta dalla guerra delle due rose. Solo il 29 agosto 1475
Luigi XI, nuovo re di Francia, ed Edoardo IV, nuovo re d'Inghilterra, si
riunirono con le loro rispettive corti a Picquigny per firmare il trattato
che avrebbe messo fine alla guerra. I conflitti anglo-francesi ripresero
nei primi anni del XVI secolo durante le guerre d'Italia e poi nuovamente
verso la fine del XVII secolo durando fino al 1815 in quella che è definita
da alcuni storici la seconda guerra dei cent'anni.

Trattati della guerra dei cent'anni e dei conflitti ad essa correlati

Trattati di Westminster (1153), Le Goulet (1200) e di Parigi (1258) Ebbero
  lo scopo di chiarire la situazione dei feudi inglesi in terra francese.
Trattato di Malestroit (1343) Sancì una debole tregua che durerà, con molte
  interruzioni, fino al 1346.
Trattati di Brétigny-Calais (1360) Assegnarono ai Plantageneti l'Aquitania
  ed altri possedimenti continentali in cambio della rinuncia alla pretesa
  al trono da parte degli inglesi.
Trattato di Guérande (1365) Decretò il ritorno della Bretagna alla Francia,
  in quanto Giovanni IV di Montfort, a cui venne assegnato il ducato di
  Bretagna, scelse Carlo V come proprio re.
Trattato di Troyes (1420) Comportò la nomina di Enrico VI di Lancaster a Re
  di Francia dopo la morte di Carlo VI nel 1422.
Trattato di Arras (1435) Con esso venne sancita la pace franco-borgognona,
  con la conseguente promozione della riconquista francese.
Trattato di Picquigny (1475) Sancì la fine, a tutti gli effetti, della
  guerra dei cent'anni.

Conseguenze della guerra

La guerra dei cent'anni coprì per intero l'ultimo scorcio del Medioevo e di
conseguenza Inghilterra e Francia (in particolare quest'ultima) alla fine
del conflitto apparivano molto differenti rispetto a prima. L'Inghilterra
si era trasformata in seguito alla pace finale da potenza con forti
interessi sulla terra ferma a stato marittimo del tutto tagliato fuori
dalle vicende continentali (e ciò si fece sentire durante tutto il periodo
successivo). Ma gli stravolgimenti maggiori si ebbero in Francia: se
all'inizio del Trecento il regno aveva un'impronta fondamentalmente feudale
e la corona deteneva solo un potere limitato, a metà Quattrocento un
esercito permanente aveva soppiantato le milizie feudali e cittadine,
l'autorità regia rappresentata dai balivi si era estesa a tutto il
territorio ed era stata creata una fiscalità centrale. Il potere dei
feudatari inoltre era stato notevolmente limitato e non erano più presenti
possedimenti stranieri (con le uniche eccezioni di Calais e della Borgogna)
all'interno dei confini.

Ruolo delle popolazioni basche e bretoni nella guerra

Gaelico-Bretoni

Gli inglesi (al contrario di quanto avverrà in seguito nella storia)
appoggiarono i bretoni promettendo autonomia; infatti sin da prima della
guerra dei cent'anni la Bretagna era una zona molto autonoma ed influenzata
dagli inglesi. In Bretagna si firmò la tregua di Malestroit che fu molto
flebile e di poca durata (1343-1346). Nel 1347 fu conquistata dai francesi
dopo la rottura della tregua sopraindicata. Dopo che i francesi persero la
battaglia di Auray la Bretagna tornò ad essere, con il primo trattato di
Guérande, uno Stato vassallo del regno di Francia ma molto autonomo;
infatti il duca di Bretagna scelse Carlo V come proprio re e non Edoardo
III d'Inghilterra; nel trattato si arbitra per la prima volta
dell'autonomia della Bretagna.

Baschi

Il Paese Basco francese sin dalla fine del regno di Filippo Augusto (1223)
divenne terra del re d'Inghilterra. Gli Inglesi ebbero con i Baschi un
comportamento ambiguo poiché promisero autonomia per averli come alleati ma
compirono vari saccheggi a loro danno.

Nel XV secolo il Paese Basco francese era ancora parte del dominio del re
d'Inghilterra (il Béarn era semi-indipendente) e solo nel 1461 Bayonne
divenne dominio reale francese e la Guascogna e il Béarn feudi francesi.

Costi della guerra

Finanziamento delle campagne

All'inizio del conflitto l'esercito francese, come del resto tutti gli
altri eserciti feudali, non comportava spese eccessive per la corona: i
vassalli infatti avevano il dovere di sopperire a tutte le spese dei propri
contingenti se la mobilitazione era limitata a poche settimane. Se la
campagna fosse durata un tempo maggiore sarebbe stato compito della corona
coprire le spese. La proclamazione dell'arrière-ban inoltre forniva un
aumento considerevole delle entrate che evitava che il tesoro (povero, come
tutti quelli degli stati feudali) si svuotasse velocemente.

Tuttavia l'utilizzo massiccio dei mercenari, lo "sciopero delle armi" ed il
declino dell'istituzione dell'arrière ban comportarono uno stravolgimento
del sistema finanziario francese. Occorse incrementare il processo di
svalutazione monetaria, ovvero diminuire le percentuali d'oro e d'argento
delle monete per disporre di più denaro liquido, mossa che provocò effetti
negativi sull'economia. La pressione fiscale si impennò e fu reso più
efficiente la macchina delle tassazioni che divenne permanente.

Spese delle autorità locali

A causa dei propri doveri nei confronti della corona i feudatari avevano
sempre avuto il compito di tenere armato un piccolo esercito personale di
cavalieri e di garantirne le forniture necessarie di viveri, armi e denaro.
Con la guerra dei cent'anni i costi che i vassalli della corona dovettero
sostenere crebbero enormemente: le armature divennero più complesse e
sicure, ma anche molto più costose e la Lancia, ovvero l'unità di
combattimento composta dagli uomini alle dipendenze di un cavaliere,
registrò un sensibile aumento dei propri effettivi. Queste nuove spese
portarono ben presto ad un impoverimento e ad un indebolimento della
nobiltà e di conseguenza a un aumento dei carichi fiscali richiesti ai
contadini che già schiacciati dalla tassazione regia di guerra si
ribellarono in massa (jacqueries).

Tuttavia furono le città ad affrontare le maggiori spese durante il
conflitto. Esse oltre all'invio di contingenti e di grosse somme di denaro
al re per la conduzione delle campagne dovettero provvedere con le uniche
proprie forze alla costruzione delle fortificazioni, un vero salasso per i
bilanci. Si calcola che l'erezione di una cinta muraria costasse
l'equivalente di quarant'anni di entrate medie di una città e che perciò
molte municipalità dovessero destinare gran parte dei propri investimenti
in questo senso (si calcola, ad esempio, che Troyes, nel 1359, abbia speso
il 72% delle proprie risorse finanziarie in opere di fortificazione).

Crisi finanziaria e devastazione del territorio

La guerra sia in Francia che in Inghilterra ebbe effetti nefasti
sull'economia e finì col devastare ed impoverire le campagne. La tattica
inglese prevedeva l'impiego di azioni di saccheggio su larga scala ed anche
di azioni massicce contro la popolazione civile come teorizzato da sir John
Fastolf. Le incursioni predatorie dei Godons, com'erano chiamati i fanti
inglesi, erano frequenti e temute. Era, del resto, proprio questa la
strategia seguita dagli scozzesi alleati della Francia sul suolo inglese.
L'agricoltura francese subì colpi durissimi nel corso del conflitto e, nel
corso dello "sciopero delle armi", fu perfino negata dalle truppe regie
qualsiasi protezione ai contadini. Le ingenti tasse che furono imposte dai
due regni per far fronte alle esorbitanti spese incontrate finirono col
piegare i ceti produttivi aggravando la crisi.

Non è da sottovalutare la crisi delle finanze dei belligeranti che comportò
immense conseguenze all'economia dell'Europa intera. A causa del passivo
sempre più profondo i regni dovettero fare ricorso massiccio al credito
impegnandosi con le maggiori banche del tempo, tanto da essere costretti a
volte a dichiarare bancarotta, come l'Inghilterra (1343). Ciò portò al
fallimento delle due più importanti famiglie di banchieri dell'Europa del
tempo, i Bardi e i Peruzzi.

Armamento e tattiche militari

Nuove armi

Arco lungo

Vero protagonista delle prime battaglie del conflitto fu l'arco lungo
inglese (longbow), arma con una gittata utile di ben novanta metri e con la
quale tutti i sudditi del Re d'Inghilterra avevano il dovere di
esercitarsi. Questo nuovo tipo di arco sebbene fosse inferiore alla
balestra per gittata e capacità di perforazione dei dardi appariva in
qualche modo vantaggioso per il minore costo, la maggiore maneggevolezza,
praticità e velocità di ricarica. Gli arcieri inglesi si dimostrarono
efficacissimi nel contrastare le cariche della cavalleria pesante poiché
erano capaci di uccidere i cavalli in corsa a notevole distanza e lasciare
i cavalieri nemici a terra nell'impossibilità di muoversi a causa della
loro pesante corazza. Il rumore prodotto dalle centinaia di archi in
funzione durante le battaglie venne denominato dai Francesi "Arpa del
Diavolo".

Nuove corazze

Nel Duecento le armature consistevano in lunghe cotte in maglia metallica
dette usberghi, in cui le parti composte da piastre di metallo erano
limitate. Col passare degli anni la corazza cominciò ad evolvere in un
elaborato sistema di piastre per meglio proteggere dalle nuove perfezionate
armi da getto: la parte in maglia diminuì a vantaggio delle piastre
metalliche, ora ben articolate e foggiate su misura da artigiani
specializzati nella realizzazione anche di un singolo elemento, e il costo
complessivo aumentò a dismisura. Il notevole incremento delle spese
sopportate per l'armamento contribuì all'impoverirsi di molte famiglie
nobili ed all'aumento della pressione fiscale sui feudi.

Armi da fuoco

La polvere da sparo è un'invenzione attribuita ai Cinesi e la sua prima
menzione appare su un testo del 1044. Questa miscela fu presto utilizzata
per lanciare proiettili infilati in lunghe canne di bambù o di legno. La
prima formula europea per la produzione di questo esplosivo fu scritta da
Ruggero Bacone nel 1267.

Il termine "cannone" lo si trova citato per la prima volta in un documento
fiorentino del 1326. Esattamente vent'anni dopo (1346) a Crécy furono
esplosi nel corso dello scontro alcuni colpi di artiglieria da parte degli
inglesi. Fu allora che le armi da fuoco fecero il proprio ingresso nella
storia della guerra dei cent'anni. Da quel momento in poi esse cominceranno
a svolgere una funzione sempre più importante nel corso dei combattimenti
fino a riuscirne addirittura a condizionarne l'esito (come nella battaglia
di Castillon, nel 1453).

Le nuove artiglierie a polvere pirica non cancellarono subito le precedenti
artiglierie a trabucco poiché questi due tipi di armi furono usati, almeno
inizialmente, per scopi estremamente diversi: le prime erano impiegate con
un alzo minimo e per colpi sparati in direzione orizzontale mentre le
seconde per il lancio di proiettili lungo traiettorie paraboliche. Non è,
tuttavia, da sottovalutare l'impatto che le armi da fuoco ebbero sulla
concezione della guerra, sul modo di combattere, di organizzare e di
finanziare le spedizioni e sulla preparazione degli eserciti.

Cronologia essenziale

- 1327 - Incoronazione di Edoardo III
- 1328 - Incoronazione di Filippo VI
- 1337 - Edoardo III avanza pretese sul trono francese: inizio della Guerra
  dei cent'anni
- 1346 - Battaglia di Crécy: la cavalleria francese viene annientata dagli
  inglesi grazie all'azione degli arcieri
- 1347 - A causa dell'insolvenza del re d'Inghilterra, falliscono le
  compagnie dei Bardi e dei Peruzzi
- 1348-1350 - Peste Nera
- 1350 - Morte di Filippo VI, Giovanni II il Buono sale al trono di Francia
- 1356 - Gli inglesi sbaragliano nuovamente l'esercito francese a Poitiers,
  Giovanni il Buono è fatto prigioniero
- 1358 - Rivolta della Jacqueries
- 1360 - Pace di Brétigny
- 1364 - Morte di Giovanni il Buono a Londra, Carlo V il Saggio sale al
  trono di Francia, i francesi vincono a Cocherel;
- 1367 - Rientro a Roma di papa Urbano V
- 1369 - Carlo V riprende la guerra.
- 1370 - Ritorno ad Avignone di Urbano V e sua morte
- 1374-1377 - Inglesi e francesi cercano la pace a Bruges
- 1377 - Morte di Edoardo III, Riccardo II sale al trono d'Inghilterra.
  Gregorio XI a Roma e fine della cattività avignonese.
- 1378 - Morte di Gregorio XI, Urbano VI eletto papa a Roma, Clemente VII
  eletto papa ad Avignone: Grande Scisma.
- 1380 - Muore Carlo V, Carlo VI diventa re di Francia. Agli inglesi
  restano solo poche piazzeforti su suolo francese (Calais, Cherbourg,
  Brest, Bordeaux e Bayonne)
- 1381 - Rivolta contadina in Inghilterra
- 1382 - Rivolta delle Fiandre
- 1392 - Filippo l'Ardito di Borgogna si incorona nuovo re di Francia a
  causa della pazzia di Carlo VI
- 1396 - La Francia conquista temporaneamente Genova
- 1399 - Enrico IV sale al trono d'Inghilterra
- 1407 - Assassinio di Luigi d'Orléans, inizio della guerra civile tra
  armagnacchi e borgognoni in Francia
- 1409 - Concilio di Pisa ed elezione di un terzo papa
- 1413 - Morte di Enrico IV, Enrico V sale al trono d'Inghilterra
- 1415 - Gli inglesi ricominciano la guerra per aiutare i borgognoni e
  sconfiggono le truppe degli armagnacchi ad Azincourt
- 1420 - Trattato di Troyes
- 1422 - Morte di Carlo VI, il trono è conteso tra Enrico VI e Carlo VII
- 1429 - Giovanna d'Arco assume la guida delle truppe francesi, sconfitta
  inglese ad Orléans, consacrazione di Carlo VII a Reims
- 1430 - Giovanna d'Arco è fatta prigioniera
- 1431 - Rogo di Giovanna d'Arco. Concilio di Basilea
- 1435 - Pace di Arras tra Borgogna e Francia
- 1436 - Parigi è persa dagli inglesi
- 1439-1444 - Concilio di Firenze: elezione e dimissioni dell'ultimo
  antipapa, Felice V, fine del Grande Scisma
- 1452 - Follia di Enrico VI
- 1453 - Battaglia di Castillon e fine della guerra dei cent'anni
- 1461 - Morte di Carlo VII
- 1475 - Pace di Picquigny
- 1559 - Annessione francese di Calais di conseguenza alla Pace di
  Cateau-Cambrésis con la Spagna.

Personaggi di rilievo

Re di Francia

- Filippo VI, (1328-1350)
- Giovanni II, detto "il Buono" (1350-1364)
- Carlo V, detto "il Saggio" (1364-1380)
- Carlo VI, detto "il Folle" (1380-1422)
- Carlo VII, detto "il Vittorioso" o "il Ben-Servito" (1422-1461)
- Luigi XI, detto "il Prudente" (1462-1483)

Re d'Inghilterra

- Edoardo III d'Inghilterra (1327-1377)
- Riccardo II d'Inghilterra (1377-1399)
- Enrico IV d'Inghilterra (1399-1413)
- Enrico V d'Inghilterra (1413-1422)
- Enrico VI d'Inghilterra (1422-1461)

Eroi francesi

- Giovanna d'Arco
- Étienne de Vignolles, noto con il soprannome di "La Hire"
- Jean Poton de Xaintrailles
- Jean de Dunois, noto con il titolo di "Bastardo d'Orléans"

Altri protagonisti francesi

- Bertrand du Guesclin
- Étienne Marcel

Eroi inglesi

- Edoardo il Principe Nero
- Giovanni di Lancaster
- John Fastolf

Altri personaggi

- Isabella di Baviera
- Filippo II di Borgogna, detto "l'Ardito"
- Filippo III di Borgogna, detto "il Buono"
- Giovanni I di Boemia

Le conseguenze

Le innovazioni tecnologiche

È comprensibile come l'introduzione di nuovi tipi di armamenti
incoraggiasse una profonda revisione del modo di fare la guerra. Prima di
tutto occorreva fornirsi di truppe ben addestrate e sempre disponibili per
qualsiasi evenienza. Gli inglesi fin dai tempi delle guerre in Scozia e
Galles poterono sempre fare affidamento sui propri formidabili arcieri
poiché Edoardo I aveva imposto ai sudditi il dovere di addestrarsi per tiro
con l'arco. Carlo V in Francia cercò di imitare questo esempio con
l'istituzione di corpi di francs-archers, ovvero sudditi pratici nell'uso
dell'arco con l'obbligo di prestare servizio in caso di necessità.

Col passare del tempo si raffinarono le tattiche militari ed il controllo
sulle truppe. Le battaglie smisero di risolversi in uno scontro frontale di
cavalieri ed i comandanti dimostrarono di saper sfruttare a pieno le nuove
possibilità che si offrivano loro. La cavalleria cominciò ad essere
impiegata nelle fasi conclusive degli scontri o per operazioni
d'accerchiamento. L'azione dei tiratori divenne via via più importante (e,
generalmente, durante gli scontri campali si preferiva l'impiego di archi a
quello di balestre). La fanteria grazie alla propria rilevanza quantitativa
ed alla propria economicità assunse un peso maggiore in battaglia, in
special modo furono valorizzati i fanti, generalmente svizzeri, armati di
picche e alabarde. Comparve infine la figura dell'artigliere, un
professionista esperto delle nuove armi da fuoco. È evidente come in quello
scenario in cui la guerra diveniva sempre più un affare per professionisti
occorreva far affidamento sempre di più sui mercenari e sui nuovi eserciti
permanenti.

Lo scisma d'occidente

Quando papa Urbano VI trasferì la corte papale definitivamente da Avignone
a Roma (1378) i francesi non accettarono la decisione e nominarono un
antipapa, Clemente VII, aprendo così il grande scisma d'Occidente. La
divisione tra le due curie spaccò l'Europa intera poiché mentre la Francia
e i suoi alleati si posero sotto il papato avignonese, gli altri Stati (e
in particolar modo l'Inghilterra e i suoi alleati) scelsero essere
d'obbedienza romana. Le divisioni politiche si estesero anche al piano
confessionale.

Note

[1] Il termine è entrato in uso, inizialmente presso gli storici
  anglosassoni, circa a metà del XIX secolo; cfr. Contamine 2007, pag. 7
[2] Antonio Desideri, Storia e storiografia, p. 486.
[3] Altre date sono tradizionalmente il 1492, scoperta dell'America, e il
  1517, affissione delle tesi di Martin Lutero; cfr. Gabriella Piccinni, I
  mille anni del Medioevo, 2ª ed., Milano, Bruno Mondadori, 2007 [1999], p.
  436, ISBN 978-88-424-2044-6.
[4] Burne, pag.17
[5] Le Fiandre acquistavano la lana inglese e gli inglesi compravano il
  vino nel Bordolese: «il denaro percepito a Brouges e a Gand pagava le
  botti di vino provenienti da Bordeaux», come scrive André Maurois nella
  sua Storia d'Inghilterra, citata da Antonio Desideri, Storia e
  storiografia, pp. 510-512.
[6] Si privilegiava ancora il combattimento corpo a corpo e nelle cariche
  la cavalleria pesante ritenendosi disonorevole per la nobiltà il
  combattimento a distanza.
[7] Tommaso di Carpegna Falconieri, L'uomo che si credeva re di Francia.
  Una storia medievale, Roma-Bari, Laterza, 2005, ISBN 978-88-420-7619-3.
[8] Seward, pag. 30-31
[9] Contamine 2007, pag. 14-15
[10] Michel Caffin de Merouville, Le beau Dunois et son temps, Parigi,
  Nouvelles Éditions Latines, 2003, p. 222, ISBN 2-7233-2038-3.

Bibliografia

- Christopher Allmand. La guerra dei cent'anni: Eserciti e società alla
  fine del Medioevo. Milano, Garzanti, 1990. ISBN 88-11-54851-9.
- Alfred H. Burne, The Crecy War, Londra, Eyre & Spottiswoode, 1955.
- Franco Cardini. Quella antica festa crudele. Milano, Mondadori, 1995.
  ISBN 88-04-42313-7.
- Philippe Contamine, La guerra nel Medioevo, Bologna, Il Mulino, 2005,
  ISBN 978-88-15-10781-7.
- Philippe Contamine, La guerra dei cent'anni, Bologna, Il Mulino, 2007,
  ISBN 978-88-15-12041-0.
- Noel Coulet. Francia e Inghilterra nella guerra dei Cent'Anni, in La
  storia, Torino, pagg. 623-650
- Antonio Desideri, Storia e storiografia. : 1-2 dalla formazione delle
  monarchie nazionali alla rivoluzione inglese, ed. D'Anna,
  Firenze-Messina, 1986
- Henri Denifle. La Désolation des églises, monastères et hôpitaux en
  France pendant la guerre de Cent ans. Bruxelles, Culture et civilisation,
  1965.
- Franco Della Pergola. La guerra dei Cent'anni del duca di Lévis Mirepoix.
  Novara, De Agostini, 1974.
- Jean Favier. La guerre de Cent ans. Parigi, Fayard, 1980 ISBN
  978-2-213-00898-1
- Ludovico Gatto. Storia universale del Medioevo. Roma, Newton Compton,
  2003 ISBN 978-88-8289-920-2
- Eugenio Garin, Medioevo e Rinascimento, Bari, Laterza, 2005, ISBN
  88-420-7669-4.
- Johan Huizinga, L'Autunno del Medioevo, Roma, Newton Compton, 1992, ISBN
  88-8183-898-2.
- Andre Leguai. La guerre de Cent Ans. Parigi, Presses universitaires de
  France, 1974.
- Edouard Perroy. La guerre de Cent Ans. Parigi, Gallimard, 1945.
- Gabriella Piccinni. I mille anni del Medioevo. Milano, Bruno Mondadori,
  1999, ISBN 88-424-9355-4.
- Desmond Seward, The Hundred Years War, Londra, Robinson, 2003, ISBN
  978-1-84119-678-7.
- Jonathan Sumption. Hundred Years War - Vol. 1: Trial by Battle.
  University of Pennsylvania Press, 2001. ISBN 978-0-8122-1801-5.
- Jonathan Sumption. Hundred Years War - Vol. 2: Trial by Fire. University
  of Pennsylvania Press, 2001. ISBN 978-0-8122-1801-5.
- Alberto Tenenti. L'età moderna. Bologna, Il Mulino, 2005. ISBN
  88-15-10866-1.
- Barbara W. Tuchman. Uno specchio lontano, un secolo di avventure e di
  calamità: il Trecento. Milano, Mondadori, 1979.

Atlanti storici

- Atlante storico - Milano, Mondadori, 2000. ISBN 88-04-48383-0.
- Atlante storico Garzanti - Milano, Garzanti, 1969.
- Georges Duby, Atlante storico - Torino, SEI, 2000. ISBN 88-05-05857-2.

Voci correlate

- Guerra medievale
- Nascita degli Stati nazionali
- Scisma d'Occidente
- Seconda guerra dei cent'anni

Altri progetti

- Wikimedia Commons contiene immagini o altri file su guerra dei cent'anni

Collegamenti esterni

- Guerra dei cento anni di G. Castelnuovo sul dizionario della Storia
- Francia e Inghilterra: 116 anni di guerra di Maria Teresa Fumagalli
  Beonio Brocchieri

Corte (storia)

La corte (in latino curtis) viene definita, in ambito feudale, come
quell'insieme di ville ed edifici dove il signore soggiornava ed espletava
le sue funzioni di controllo sul territorio. La cosiddetta '"economia
curtense"', tipica dell'alto medioevo, fu una fase di passaggio nel mondo
rurale tra l'economia della Villa romana e quella della signoria fondiaria
del feudalesimo. L'esempio di economia curtense più spesso studiato, per
ragioni relative alla sua migliore documentazione, è quello che si affermò
nel regno dei Franchi in particolare tra la Loira e la Senna, che con
alcune varianti si radicò un po' in tutta l'Europa cristiana.

Origini della corte

Già alla fine del II secolo a.C. i grandi possedimenti terrieri nell'area
dell'Impero Romano, tendevano ad organizzarsi economicamente creando
latifondi più o meno estesi. Causa la notevole pressione fiscale esercitata
dallo Stato, molti piccoli e medi coltivatori diretti, preferivano mettersi
alle dipendenze di questi signori proprio per sfuggire agli oneri di natura
economica contratti verso lo Stato. Gli stessi grandi imprenditori,
accettavano ben volentieri di assumere questi ultimi - vista la scarsa
reperibilità di schiavi - in qualità di colono, dando loro in usufrutto
singoli lotti di terreno su cui usufruivano di una certa percentuale della
rendita dei campi. La grande proprietà diventò inevitabilmente un polo di
attrazione non soltanto per i contadini, ma anche per gli artigiani,
commercianti nonché per piccoli borghi che si venivano a trovare
all'interno del fondo. I grandi esponenti di questa classe dirigente
riuscirono anche ad ottenere delle agevolazioni da parte imperiale, ad
esempio quella dell'immunitas ovvero: il diritto a non pagare certe tasse e
di respingere dal proprio territorio qualsiasi agente - compreso quello del
fisco - di nomina statale. Il signore quindi, diventava il vero e proprio
arbitro della situazione, esercitando direttamente sul suo possedimento un
certo controllo in ambito fiscale, giuridico, militare e politico. Le
cosiddette ville rustiche tesero sempre di più ad attuare un'economia di
sussistenza e ad organizzarsi non più verso il senso dell'estetica quanto
verso la funzionalità e la difesa. Queste cellule ormai autonome presero ad
essere sorvegliate da milizie personali pagate dal signore, i cosiddetti
buccellari, che divennero un piccolo esercito privato.

Cambiamenti a livello direttivo: dai Latini ai Germani

Dopo le grandi invasioni barbariche e il conseguente spopolamento delle
città, i latifondi divennero sempre di più un polo di attrazione per la
popolazione urbana. In particolare, la città non essendo più in grado di
esercitare nessun controllo politico e direttivo per il territorio
circostante, venne sempre di più lasciata a se stessa. Quando il vuoto di
potere aveva impossibilitato l'applicazione della giustizia ordinaria,
molti scelsero volontariamente di assoggettarsi ai padroni delle villae e
sebbene accettassero in un regime di semi libertà che li legava alla villa,
ne ricevevano in cambio protezione e mezzi per la sussistenza.

I Germani si trovarono di fronte al problema di come controllare i
territori conquistati. Visto lo stato pessimo delle grandi vie di
comunicazione e la contrazione dei centri urbani, presero a delegare la
nobiltà di quelle prerogative di controllo, che altrimenti sarebbero state
appannaggio dello stato. Ai nobili (vista la contingente penuria di moneta
che escludeva la creazione e la retribuzione di una classe di funzionari)
venne concesso in usufrutto un feudo: ovvero, una parte del territorio
sotto la sovranità del signore, con il quale il nobile poteva finanziarsi e
qualificare l'attività che era tenuto a svolgere per conto del sovrano.

In Italia la vecchia aristocrazia di stampo latino e senatoriale, di cui
Boezio fu l'ultimo degli esponenti, venne completamente spazzata via dopo
la calata dei Longobardi di re Alboino, nel 568. I vecchi possedimenti
passarono quindi di padrone: dai Latini ai Germani.¹

Tuttavia molto spesso le proprietà rimanevano nelle mani dei vecchi
proprietari, ed i dominatori longobardi si limitavano a spremerli con le
tasse, in cambio della protezione data loro dalle milizie longobarde in
caso di rivolte contadine.

Economia curtense

L'autoconsumo

L'economia curtense, era, generalmente, di sussistenza, si tendeva cioè a
produrre il più possibile all'interno del feudo in un'ottica di
autoconsumo. Per questo oltre alla produzione diretta (agricoltura),
l'allevamento, la caccia, la pesca e la raccolta di frutti spontanei,
esistevano anche compiti legati alla preparazione delle derrate alimentari:
la produzione del vino, la macina farina, la macellazione della carne.
Anche i prodotti di natura non agricola, come le manifatture e gli attrezzi
da lavoro, venivano fabbricati all'interno del fondo utilizzando i
materiali a disposizione: stoviglie, tessuti, utensili ed armi. Si cercava
inoltre di sopperire alla mancanza di alcuni beni producendone di simili,
ma di qualità più bassa.

Spessissimo, perfino tra gli storici, si è considerata questa economia come
completamente chiusa, priva di sbocchi verso l'esterno. Questo è errato,
poiché alcune manifatture più rifinite ed altri approvvigionamenti
dovettero essere necessariamente acquistati in altre zone. Ad esempio i
nobili, potevano permettersi di comprare il vino da altri signori, così
come in periodi di carestia, quando i servi della gleba pativano la fame,
dovettero procedere all'acquisizione di provviste alimentari dall'esterno.
Non mancavano inoltre intermittenti surplus. Non bisogna dimenticare, poi,
che le città, sebbene ridotte di dimensioni, rimasero comunque dipendenti
dalle campagne e dovettero sempre importare da esse i prodotti agricoli.

Il commercio interno

Un fattore importante per la notevole estensione di questo genere
economico, fu la penuria di denaro liquido e lo stato delle grandi vie di
comunicazione. Il più delle volte, gli scambi avvenivano tra beni in
natura, tramite il baratto, ma non è del tutto vero che la moneta scomparve
completamente. Ad esempio, il bisante d'oro continuò a circolare e quando
si attuavano questi scambi, e i contadini dovevano vendere i loro prodotti,
ci si rifaceva sempre ad un ipotetico valore monetario. La moneta corrente
d'argento, poi, il soldo, continuò a circolare e la sua continua
svalutazione fa comprendere che si dovette adattare alle crisi
dell'economia.

Molte volte poi, le proprietà organizzate in curtis, si trovavano a
contatto con altri fondi di natura ecclesiastica o regia e persino con
residui di appezzamenti di terreno allodiali coltivati direttamente da
alcuni contadini liberi. Ciò si verificava poiché i feudi, almeno nell'Alto
Medioevo, non costituivano piccoli staterelli dai confini ben definiti, ma
nella maggior parte dei casi erano piuttosto un insieme di proprietà
diffuse sul territorio, tanto da far sì che alcuni villaggi fossero
addirittura divisi tra diversi feudatari. Come si vede quindi, le
possibilità di scambio vennero necessariamente prese in considerazione.

Il commercio con l'esterno

Grazie alla sua natura autarchica, che faceva nascere lunghissimi periodi
di relativa pace, ed a una più razionale organizzazione agricola, si
andarono a formare delle eccedenze nella produzione. Tali rimanenze
dovevano trovare sbocco, sia pure a livello modesto e intermittente, in un
mercato regionale. Il fatto è confermato dagli ultimi ritrovamenti di
magazzini, soprattutto nei grandi monasteri i quali, essendo ancora in
possesso delle antiche tecniche di agronomia di natura classica/romana
producevano in abbondanza e potevano permettersi di vendere i loro surplus.

Una piccola rivoluzione si verificò quando, con l'aumento del costo degli
equipaggiamenti militari, i feudatari furono costretti a pretendere dai
contadini tributi in denaro. Ciò fece sì che per i piccoli coltivatori
divenne necessario affiancare alle attività agricole anche quelle
mercantili e di piccolo artigianato. La moneta, così, cominciò a circolare
con più diffusione e gli orizzonti mercantili, prima più ristretti
(sebbene, a differenza di quanto creduto dalla vecchia storiografia, non
assenti), si allargarono.

Tipologie di curtis

Evoluzione delle corti

La corte dell'Alto e quella del Basso Medioevo si distinguevano fortemente:
la prima, parte di un complesso feudale più esteso e priva di
fortificazioni rilevanti, altro non era che l'erede della villa romana,
dominata da un signore o da un cavaliere che esercitavano un potere
delegato dal concessore del beneficium e che tendevano a rimanere piuttosto
isolati dai vicini.

La seconda, invece, sviluppatasi nell'età feudale propriamente detta (quel
periodo compreso tra l'XI ed il XIV secolo) era caratterizzata da un
maniero centrale sorto durante l'incastellamento ed era retta da un signore
dotato d'autorità di banno e legittimato a lasciare in eredità il
beneficium ai figli. La corte di questo periodo, inoltre, possedeva ormai
l'aspetto di un piccolo stato dotato di un proprio esercito (cavalieri e
sergenti del signore), di un tribunale e di un sovrano (il feudatario).

Organizzazione della corte

La curtis riproponeva, più o meno, le stesse caratteristiche e costanti
edilizie nelle diverse zone dell'Italia centro-settentrionale, nella valle
del Rodano in Francia ed in Germania.

La corte era il centro del feudo, ed era composta dagli edifici dove il
signore risiedeva ed esercitava il controllo del territorio. L'interno era
composto dal maniero del grande proprietario del fondo, dalle stalle, da
granai e rimesse, dagli abituri dei servi e molte volte, se vicino scorreva
un fiume, vi era presente anche un mulino. Non mancava neanche una piccola
cappella privata dove si svolgevano i battesimi e le messe. Solitamente, di
fianco al maniero era costruita l'abitazione del fattore o come veniva
nominato a quei tempi, del balivo. Costui non era solo la persona delegata
alla ripartizione e allo stoccaggio nei magazzini delle derrate alimentari,
ma era anche colui che esercitava la giustizia (insieme alle milizie) per
conto del signore, all'interno del feudo.

Il latifondo veniva suddiviso così in due tipologie di territorio.

- La parte centrale, quella più vicina al polo amministrativo, era detta
  pars dominica o indominicata cioè gestita a coltura direttamente dal
  dominus, che era spesso "il vecchio" della comunità per cui veniva
  chiamato senior, da cui derivò la parola "signore"; qui lavoravano i
  servi con prestazioni gratuite ed obbligatorie, le cosiddette corvée.
- La pars massaricia che era gestita dai contadini (liberi o asserviti) ed
  era divisa in mansi, che corrispondevano ad unità lavorative di varia
  estensione. Le famiglie di coloni la coltivavano quindi privatamente ed
  un terzo della rendita veniva corrisposto al proprietario. Oltre a
  questo, i coltivatori erano poi tenuti sia a pagare alcune tasse che a
  svolgere delle giornate lavorative gratuite sui territori agricoli
  direttamente gestiti dal padrone.

Esisteva poi una parte di terreno incolto, composto da boschi, prati e
paludi, dove si attingevano le risorse spontanee tramite la raccolta, la
caccia e la pesca. Inoltre nelle terre lasciate a riposo (maggese) venivano
pascolati gli animali.

I vassi

Attorno al signore si trovavano poi una serie di amici, protetti e guardie
del corpo, che formavano il gruppo degli antrustiones o fideles o vassi.
Essi giuravano fedeltà al signore in cambio di benefici quali armi, oggetti
preziosi o terre da coltivare (il denaro era infatti quasi scomparso).
Questa struttura di fiducia personale in cambio soprattutto di terreni fu
una caratteristica che divenne parte integrante del feudalesimo.

Modelli di corte

Dobbiamo, una volta definita la struttura della curtis, analizzarne le
varie tipologie così come si sono presentate nel bacino del Mediterraneo e
nell'Europa centro-settentrionale ed orientale.

Le tenute organizzate in curtis si distinguevano dal numero di mansi a cui
erano sottoposte: nell'Italia del nord, così come in Germania e Francia, vi
erano corti vastissime a più mansi ed altre meno estese che potevano a
malapena approvvigionare i padroni e la servitù. Il monastero di
Saint-Germain-des-Prés ad esempio, era possidente di 19.000 distribuiti in
vari villaggi, quello di Tours aveva alle proprie dipendenze 20.000
coltivatori abitanti nei diversi borghi della zona. Spesso i mansi, erano
situati anche molto distanti l'uni dagli altri, venendosi a trovare in
territori retti da diversi feudatari o vassalli; il che dimostra come la
distribuzione della proprietà avvenisse a livello personale e non
territoriale come in età moderna.

I cittadini dei borghi sub-urbani facevano riferimento prevalentemente alle
città più grandi, a livello di estensione, presenti sul territorio ove
risiedevano i grandi margravi o che erano adibite a sedi vescovili. I
locatari dei piccoli e medi fondi che si trovavano prevalentemente nelle
zone rurali, avevano come referente la villa signorile ed in seguito, il
castello. All'interno di questi latifondi, dobbiamo poi immaginarci i
borghi situati nella parte tributaria come difesi solo da uno steccato o
completamente privi di sistemi difensivi, mentre il centro indominicato, si
incastelliva ed era circondato da poderose mura difensive.

Evoluzione delle curtis in centri abitati

A partire dall XI secolo, il sistema economico-sociale del feudalesimo
entrò in crisi e già il con il Capitolare di Quierzy si stabilì che nei
casi riguardanti situazioni eccezionali « cioè la partenza per una
spedizione militare del re con i suoi principali fedeli [... ] se il
vassallo regio moriva mentre era lontano dalla sua sede, il suo feudo
poteva provvisoriamente essere tenuto da suo figlio; quando il re fosse
tornato o fosse stato eletto un nuovo re, il feudo sarebbe stato
definitivamente assegnato all'erede attraverso una nuova investitura e
quindi attraverso un rinnovato omaggio, un ulteriore giuramenti di fedeltà
del nuovo vassus al re-senior »² . Con la constitutio de feudis poi,
promulgata da Corrado II il Salico nel 1037, abbiamo la quasi definitiva
frantumazione di questo sistema. Con queste nuove normative, si riconosceva
l'ereditarietà dei feudi anche ai vassalli minori. Nonostante le nuove
innovazioni in campo agricolo (aratro pesante, rotazione triennale delle
colture etc.) i mini fondi non riuscivano a produrre quanto richiesto e i
grandi signori preferirono inurbarsi ed investire sul commercio e sui
prestiti a interesse. Ma il colpo definitivo alla grande proprietà lo
diedero le crociate. I cavalieri, per finanziarsi le spedizioni in
terrasanta, dovettero vendere parte dei loro feudi a delle nuove classi
dirigenti che aspiravano al monopolio attraverso l'utilizzo della moneta.

Le pars dominica cominciarono quindi ad essere acquistate da imprenditori
borghesi, liberando quindi i mansi dalla sudditanza ad un padrone. Gli
imprenditori si limitavano ad ottenere redditi dai diritti bannali. Agli
agglomerati di mansi allodiali si unirono quindi questi mansi
neo-allodiali.

Piccoli centri quindi, che in principio erano stati appendice dei
latifondi, si trasformarono in cittadine di 30.000 abitanti o anche più.
Nella toponomastica italiana, possiamo riscontrare l'evoluzione di queste
cittadine/paesi dalle ex curtis o ville, ad esempio: "Francavilla",
"Villafranca", "Villanova" ecc.

Note

[1] Giovanni Tabacco, Alto Medioevo, a cura di Giuseppe Sergi, Torino, UTET
  Università, 2010, p. 77, ISBN 978-88-6008-304-3.
[2] Renato Bordone; Giuseppe Sergi, Dieci secoli di medioevo, Torino,
  Enaudi, 2009, pp. 107: 108, ISBN 978-88-06-16763-9.

Bibliografia

- Franco Cardini e Marina Montesano, Storia medievale, Firenze, Le Monnier
  Università, 2006, ISBN 88-00-20474-0.
- Antiche corti rurali nel comune di Isola della Scala / fotografie di
  Fullerton Robert...[et al.] ; ricerche d'archivio e testi [di] Bruno
  Chiappa. - Isola della Scala : Biblioteca Comunale
- Sergio Bertelli, Le corti italiane del Rinascimento / Sergio Bertelli,
  Franco Cardini, Elvira Garbero Zorzi ; con la collaborazione di Elisa
  Acanfora ... [et al.]. - Milano : Arnoldo Mondadori, 1985. (Libri
  illustrati Mondadori)
- Corti e dimore del contado mantovano / a cura dell'Associazione
  Industriali di Mantova. - Firenze : Vallecchi, 1969.
- Le corti italiane / premessa storica di Rosario Villari ; saggio critico
  di Paolo Portoghesi. - Milano, c1977.
- Giovannini, Arrigo, Corti di pianura : Architetture rurali nel paesaggio
  padano = Courts of the plain : rural architecture of the Po vally. -
  Caselle di Sommacampagna, c2001.
- Gragnato, Michele - Armigliato, Paolo - Bonomi, Marino, Chiese, ville,
  corti a Sona e nelle sue contrade; con la collaborazione di Paolo
  Armigliato e Marino Bonomi. 2003, Sona.
- Monicelli, Francesco, Ville e corti lungo il corso del Mincio. - Genova,
  stampa 2001.
- Perogalli, Carlo, Architettura fortificata : castelli e corti del
  Mantovano : relazione ufficiale. Sul front.: Convegno itinerante sul
  Turismo nella terra mantovana (Milano-Mantova, 28-30 settembre 1978).
- Rognini, Luciano, Chiese, ville e corti: pagine d'arte. - San Martino
  Buon Albergo : Biblioteca Comunale, 1998. - P. 189-200 Estr. da: San
  Martino Buon Albergo : una comunità tra collina e pianura.
- Scola Gagliardi, Remo, Le corti rurali tra Tartaro e Tione dal 15. al 19.
  secolo. San Pietro di Legnago, 1997.
- Spiazzi, Sergio, Le corti rurali dei Muselli in San Martino. - San
  Martino Buon Albergo, 1997.
- Vasoli, Cesare, La cultura delle corti.
- Viviani, Giuseppe Franco, Ville e corti nella campagna di S. Michele. -
  Verona, 1985.

Altri progetti

- Wikimedia Commons contiene immagini o altri file su corte

Alto Medioevo

L'Alto Medioevo è, per convenzione, quella parte del Medioevo che va dalla
caduta dell'Impero romano d'Occidente, avvenuta nel 476, all'anno 1000
circa (o 1066). A seconda dell'impostazione storiografica, il primo secolo,
o secolo e mezzo, di tale periodo, si può talvolta sovrapporre al periodo
precedente della tarda antichità, mentre l'ultimo secolo a quello
successivo del Basso Medioevo (o, per altri storici, a quello del Pieno
Medioevo).

Le invasioni barbariche

Le invasioni barbariche sono delle irruzioni più o meno cruente e/o
migrazioni delle popolazioni cosiddette "barbariche" (germaniche, slave,
sarmatiche e di altri popoli di origine asiatica) all'interno dei confini
dell'Impero romano, tra la fine del IV e il VI secolo. Il fenomeno, a volte
indicato anche con il termine tedesco Völkerwanderung ("migrazioni di
popoli") che evita le connotazioni negative legato all'uso dei vocaboli
"invadere" e "barbarico", si concluse sostanzialmente con la formazione dei
Regni latino-germanici (o "romano-barbarici"), benché l'Europa abbia
conosciuto in epoca più tarda (tra VIII e X secolo) ulteriori invasioni ad
opera di Arabi, Normanni e Ungari.

Le ragioni di questo fenomeno di ampia portata sono molteplici e
recentemente sono state chiarite anche grazie a studi climatici: un
abbassamento della temperatura terrestre di un paio di gradi rese gelati i
pascoli delle zone dell'Asia del nord innescando un processo a catena di
popolazioni semi-nomadi che si spostarono verso sud, in particolare verso
oriente (l'Impero cinese costruì proprio per far fronte a tali migrazioni
la Grande Muraglia) e occidente. Inoltre le società sviluppatesi al di
fuori dall'impero romano vedevano nella guerra e nel saccheggio un'attività
utile e legittima, quindi fu sempre presente la minaccia di incursioni.

La penetrazione dei barbari fu facilitata dal generale spopolamento delle
campagne e dal massiccio arruolamento di barbari come mercenari
nell'esercito romano. Tra le varie incursioni che l'Impero romano dovette
subire particolarmente grave fu quella dei Visigoti, che, premuti dagli
Unni, superarono il confine danubiano nel 376 penetrando in massa
all'interno dei territori dell'Impero romano. Furono per un certo periodo
accettati dai Romani e stanziarono all'interno dei confini, ma nel 378,
sconfissero l'Imperatore Valente nella battaglia di Adrianopoli. Teodosio
I, imperatore d'Oriente, concesse loro la Pannonia come foederati (cioè
come difensori dell'Impero in cambio dell'autorità per riscuotere le tasse
per pagarsi i costi militari). Dopo la scomparsa di Teodosio, che negli
ultimi anni del suo regno aveva riunificato l'Impero, lo Stato romano fu
diviso definitivamente in due parti, con una diarchia (395). La parte
Orientale toccò al figlio maggiore, Arcadio, mentre quella occidentale al
secondogenito Onorio. Sei anni più tardi i Visigoti invasero l'Italia (401)
ma vennero ripetutamente sconfitti dal generale di origine barbarica
Stilicone, che però non poté impedire il massiccio superamento della ormai
sguarnita frontiera danubiana da parte delle popolazioni germaniche a
partire dal 406. Dopo il suo assassinio (408), i Visigoti non ebbero più
rivali ed arrivarono a saccheggiare Roma nel 410, episodio che sconvolse
l'opinione pubblica del tempo come testimoniato da Sant'Agostino e da San
Girolamo. Tale popolo si stanziò successivamente nella Gallia meridionale e
in Spagna.

Seguirono i Vandali, che dopo aver attraversato la Gallia si stanziarono in
Spagna e in seguito, sotto la pressione dei Visigoti, in Africa del Nord,
dalla quale a bordo di imbarcazioni compirono scorrerie nelle grandi isole
del Mediterraneo e saccheggiarono di nuovo Roma nel 455.

Franchi, Burgundi e Turingi occuparono le zone della Gallia e tra Meno e
Elba, mentre la Britannia veniva conquistata da Sassoni, Angli e Frisoni,
ai quali si aggiunsero anche gli Juti dello Jutland (attuale Danimarca).

La pesante crisi sofferta dall'Impero romano d'Occidente culminò con la
rivolta dei mercenari barbari presenti in Italia, che, sotto la guida di
Odoacre, deposero l'ultimo imperatore romano. Odoacre, re degli Eruli, mise
definitivamente fine all'esistenza formale dell'Impero d'Occidente,
deponendo l'imperatore fantoccio Romolo Augusto (476) e rispedendo le
insegne imperiali a Costantinopoli. In cambio ottenne il titolo di patrizio
e il governo dell'Italia, che tenne fino al 493, quando venne sconfitto
dagli Ostrogoti, spinti in Italia dall'imperatore d'Oriente Zenone.

Gli Ostrogoti si trasferirono in Italia nel 489 e riuscirono a sconfiggere
Odoacre. Il loro re Teodorico ottenne dall'imperatore Anastasio I il titolo
di patricius e il suo popolo ottenne pieni diritti sulle terre occupate.

Queste migrazioni di interi popoli, come nel caso del Goti e dei
Longobardi, non devono comunque far pensare a migrazioni bibliche: i
Longobardi, ad esempio, erano 70.000, gli ostrogoti 100-125.000 con circa
25.000 armati. Il regno degli Ostrogoti, che ebbe il suo fulcro in Italia
(pur estendendosi anche al di fuori di essa), fu per certi versi un modello
per i successivi regni romano barbarici: mantenne separati giuridicamente i
cittadini romani, che continuavano ad essere soggetti al diritto romano, e
i federati (i "barbari"), su cui si applicava invece una legislazione
prevalentemente consuetudinaria, di tipo germanico.

La società dei Germani

La società dei Germani era organizzata in base a criteri del tutto diversi
rispetto alla società romana, fondata sul riconoscimento di un'autorità
pubblica, lo Stato, fonte del diritto, e caratterizzata dalla presenza di
un apparato burocratico e di un sistema fiscale; soprattutto i popoli
germanici erano popoli non stanziali, in cui il nomadismo era correlato con
la ricerca di maggiori risorse, ed in particolare erano popoli guerrieri,
alla ricerca di comunità e villaggi da depredare.

Si comprende allora la semplicità di un ordinamento sostanzialmente
"primitivo" fondato prevalentemente da norme consuetudinarie, che riflette
l'assenza di un potere definito cui rispondono i membri della comunità, con
una commistione continua tra sfera pubblica e privata. Avevano un ruolo
decisivo i rapporti di tipo personale, o parentale, che determinavano la
coesistenza di diversi momenti aggregativi della società. Ad esempio, la
Sippe, che rappresenta una unità parentale, aggregato di famiglie legate da
vincoli di sangue che provvedeva alla difesa e al sostentamento comune,
coesisteva con un'altra forma di legame, il comitatus, un seguito di armati
che circondava un guerriero più valoroso: questi offriva parte del bottino
delle scorrerie, in cambio di fedeltà e aiuto in battaglia. Tale vincolo di
fedeltà era forte per lo più in tempo di guerra, ma anche nei periodi di
pace doveva restare ben saldo. Inoltre questi gruppi erano sostanzialmente
organizzati su linee "orizzontali", cioè tra pari, non subordinati da
relazioni di tipo gerarchico.

Inoltre, i processi di ricomposizione tra due membri della comunità, in
seguito ai reati, ovvero alla violazione delle norme vigenti, non
avvenivano attraverso il ruolo attivo di un'autorità pubblica che garantiva
essa stessa la giustizia, bensì la corte di giustizia, presieduta da
un'assemblea di liberi, vigilava sul corretto svolgimento della
ricomposizione. Questa, pertanto, si svolgeva in modo privato ovvero il
processo aveva uno scopo esclusivamente dichiarativo.

Le più diffuse forme di giustizia erano la "faida", la vendetta privata,
per cui si aveva il diritto di infliggere lo stesso torto subito; e il
guidrigildo, ovvero la ricomposizione tramite una somma di denaro.

La struttura fondamentale della società germanica, nonostante le varie
forme associative, era comunque di tipo militare, nel senso che si trattava
di un "popolo-esercito" perennemente organizzato in funzione della guerra:
i capi militari guidavano ciascuno un numero variabile di uomini liberi in
battaglia, mentre in pace assicuravano la protezione di tale comunità, e
presiedevano la corte di giustizia che rispondeva alla comunità che a lui
faceva capo: questi erano, pertanto, detentori del "banno", il diritto di
giudicare e di punire. I conti erano i più importanti tra i capi militari,
ma erano presenti anche capi alla guida di contingenti più ridotti, come i
millenari, centenari o decenari.

Il re, naturalmente, rappresentava il capo militare più importante
dell'intero popolo e aveva un ruolo non diverso dagli altri capi militari,
ma era più attivo soprattutto quando guidava l'esercito alla conquista di
nuove terre. La corte popolare che egli presiedeva, ovvero l'assemblea dei
liberi, era la più importante poiché ciascun libero, pur dipendente da un
altro capo militare, poteva appellarsi ad essa. Tali cariche militari erano
generalmente elettive, ed erano scelte dall'assemblea dei liberi che in
origine accoglieva tutti i membri della comunità del popolo ovvero delle
singole comunità se era convocata da capi minori: in seguito, però, iniziò
ad essere preclusa ai liberi di minor rango sociale, considerando che il
possesso della terra, generava elementi più importanti economicamente.

I regni romano-barbarici

A seguito della penetrazione dei popoli germanici nelle regioni occidentali
dell'impero si formarono delle unità politiche particolari che
contribuirono alla definitiva divisione dell'Europa ed all'incontro tra la
civiltà classica, mediterranea, ed il mondo nordico e germanico.

I primi regni romano-barbarici si caratterizzarono per una limitata
presenza nello Stato di caratteristiche germaniche e per un riconoscimento
formale dell'autorità del re da parte di Bisanzio, che conferiva una
parvenza di legittimità allo stanziamento.

I Visigoti, stanziatisi in Aquitania giunsero a controllare anche la
Penisola iberica, ma, sconfitti dai Franchi nel 507, abbandonarono il Midi
francese, per formare il Regno visigoto di Toledo, che ebbe fine nel 711
con l'invasione araba.

Il regno dei Burgundi venne cancellato dai Franchi nel 534 con la vittoria
di Autun, mentre i Vandali stanziatisi nel Nordafrica vennero sconfitti da
Bisanzio nel 535.

Il regno degli Ostrogoti di Teodorico ebbe inizio nel 493, con la sconfitta
degli Eruli di Odoacre, con l'approvazione dell'imperatore Zenone. A
seguito dell'uccisione della figlia di Teodorico, Amalasunta, da parte del
cugino Teodato, Giustiniano I trovò il pretesto per iniziare una guerra di
conquista (la cosiddetta guerra greco-gotica) che vide, tra alterne
vicende, la conquista della penisola italiana nel 535-555 da parte di
Bisanzio.

La caratteristica principale di questi regni consisteva principalmente
nella permanenza delle istituzioni e delle cariche romane, che continuavano
ad operare per le popolazioni conquistate e che, pertanto, assicuravano una
certa continuità con l'ordinamento tradizionale; d'altra parte, i Germani
continuavano ad essere organizzati secondo la loro organizzazione
dell'esercito popolo in cui i capi militari guidavano singole comunità,
così come i romani rispondevano alle proprie cariche e istituzioni.

La giustizia era così regolata in base alla personalità del diritto, ovvero
alla scelta dell'ordinamento giuridico in base all'appartenenza etnica: i
germani ad esempio, continuavano a utilizzare la varie forme di giustizia,
la faida, l'ordalia. Numerosi erano i codici che regolavano le consuetudini
romane e germaniche: l'Edictum Theodorici (del re visigoto Teodorico II
453-466), il Codex euricianus (del visigoto Eurico, 470 circa), la Lex
Romana Visigothorum (506), la Lex Romana Burgundorum, eccetera.

Il re aveva una duplice funzione: da una parte era responsabile delle
cariche romane, dall'altra continuava ad esercitare le funzioni di guida
dell'esercito, mantenendo, soprattutto, la sua carica militare
tradizionale. Il riconoscimento da parte dell'imperatore di Bisanzio e il
titolo di patricius purpureus erano ritenuti importanti in quanto
consentivano al re "barbaro" di legittimare il possesso delle terre di cui
si era appropriato con la conquista e, soprattutto, di istituire una
dinastia che si incaricasse di questi possessi.

Questo processo è maggiormente evidente nel regno dei franchi merovingi e
nel regno dei longobardi: il re iniziò ad assumere importanza, oltre che
come guida degli uomini liberi dell'esercito-popolo, anche in quanto più
importante possessore fondiario, comportando, di fatto una
patrimonializzazione della propria carica militare.

Un altro elemento di novità consisté nello sviluppo di un regime di tipo
curtense. Innanzitutto è importante osservare che in seguito allo
stanziamento nelle terre conquistate, i capi militari acquisirono almeno
due terzi delle terre dell'aristocrazia romana. Nella società germanica,
peraltro, iniziò la rottura di una organizzazione sociale teoricamente
egualitaria, in cui tutti gli uomini che possono combattere sono liberi: i
possessori romani e i nuovi possessori germanici formarono un'aristocrazia
fondiaria dai contorni sempre più definiti (a partire soprattutto dal VII
secolo), mentre alla popolazione romana già inquadrata nelle ville, legata
al padrone da regime colonico, si aggiungevano elementi germanici di rango
più basso. Pertanto, la fusione ci fu su due livelli, delle aristocrazie e
delle popolazioni rurali, inquadrati nelle curtes. La conseguenza maggiore
fu la difficoltà dei capi militari nella tutela dell'ordinamento
tradizionale contro una giustizia che il possessore fondiario applicava in
modo autonomo, senza ricorrere all'assemblea dei liberi ed alla guida della
comunità: spesso ricorreva all'impiccagione o ad altre forme di giustizia
diretta, senza tener conto delle forme di giustizia consuetudinaria.

In seguito alla divisione dell'Impero carolingio e, in particolare, alle
invasioni di Ungari, Arabi, Normanni nel IX-X secolo, le cariche militari
tradizionali, in particolare il re, cessarono sostanzialmente di esistere
nella forma propria dell'ordinamento germanico. Il potere pubblico, a causa
della incapacità del re di convocare il popolo in battaglia contro i nuovi
invasori, e a causa della incapacità delle autorità tradizionali di difesa
delle comunità minacciate, andò frazionandosi nelle mani dei signori
fondiari più intraprendenti, che si appropriarono dei titoli della
tradizione germanica, dinastizzandoli, per conferire legittimità alla
propria autorità.

I Longobardi

I Longobardi erano una popolazione le cui origini sono incerte, segnalati
da Velleio Patercolo nel I secolo alle foci dell'Elba e un secolo dopo da
Tacito negli stessi luoghi. La loro tradizione più tarda li indica come
provenienti dalla Scandinavia, ma i ritrovamenti archeologici sembrano non
confermare questa ipotesi. Attraversata l'Europa, giunsero in Boemia
attorno al V secolo, per poi stanziarsi in Pannonia, dove si scontrarono
prima con gli Eruli, poi con i Gepidi. Sconfitti questi ultimi grazie
all'aiuto dei cavalieri nomadi turco-mongolici degli Avari, si scontrarono
anche con essi a causa della pressione delle tribù slave, che costrinsero i
Longobardi ad entrare in Italia, appena devastata dalla sanguinosa guerra
gotica e quindi meno pronta ad una difesa a oltranza.

Il loro duro dominio annullò gli effetti della guerra voluta da
Giustiniano, e si stabilì dal Nord Italia alla Toscana, comprese anche
alcune zone del centro (come il ducato di Spoleto) e del sud (ducato di
Benevento). Animati da spirito di conquista e distruzione essi non si
comportarono da foederati, ma si dettero anche a massacri prima di
ingentilirsi gradualmente verso la fine del VI secolo, quando iniziarono
anche a convertirsi dall'arianesimo al Credo niceno della Chiesa di Roma.
La capitale longobarda era Pavia, dove risiedeva il re, mentre il
territorio era amministrato da 35 o 36 duchi. In ciascun ducato un gastaldo
si occupava degli interessi del re, mentre l'aristocrazia era composta da
una serie di guerrieri possessori detti "arimanni".

Clefi, succeduto ad Alboino, primo re in Italia, impose un durissimo
trattamento dei latini. Dopo un decennio di lotte tra i duchi venne
nominato re Autari (584-590), quindi Agilulfo (590-615), che sposò
Teodolinda, la vedova di Autari, la quale ebbe un ruolo centrale nel
processo di conversione del suo popolo, anche per la sua amicizia con il
papa Gregorio I e per l'opera di evangelizzazione da parte dell'abate e
missionario irlandese Colombano, fondatore dell'Abbazia di Bobbio e dei
suoi monaci. Non tutti i duchi accettarono il nuovo credo e la sua
applicazione fu lunga. Con l'editto di Rotari venne messo per iscritto (in
latino) il corpus di leggi longobarde, spesso mutuate da leggi germaniche
modificate. Per esempio la fehde (la faida), ovvero la vendetta, fu
sostituita da una compensazione in denaro. La definitiva conversione
avvenne attorno alla metà del VII secolo, quando ormai la società
longobarda era profondamente mutata rispetto alle sue origini.

I Franchi

La dinastia regale dei franchi ebbe origine dai Salii (si parla infatti di
stirpe salica), gravitanti attorno a Tournai. Dal semi-leggendario Meroveo
(secondo la tradizione germanico-pagana di discendenza divina) era nato
Childerico, il cui figlio Clodoveo fu il vero fondatore di quella che si
chiamò poi dinastia dei merovingi.

Salito al potere nel 481, Clodoveo coalizzò le tribù dei franchi ed iniziò
una politica di espansione a spese di Alemanni, Turingi, Burgundi (con i
quali stese un'alleanza) e Visigoti (stanziati nella Gallia del Sud fino al
507, quando furono costretti a varcare i Pirenei), occupando anche l'ultima
enclave romana di Siagrio, nella valle della Senna. Scelse come capitale
Lutetia, poi chiamata Parigi, a conclusione del processo culminato verso il
490.

L'espansione dei Franchi, che possedevano ormai quasi tutta la Gallia
attirò l'attenzione di Teodorico, che cercò di aiutare i Visigoti inviando
loro delle truppe, sia dell'imperatore Anastasio, che cercò di allearsi con
Clodoveo, per ridimensionare i Goti, e di ottenere la sua sottomissione
formale. L'offerta di Anastasio da una parte poteva legittimare le
conquiste, ponendolo come ristabilimento dell'autorità sovrana romana
rispetto ai suoi sudditi; dall'altra li avrebbe messi in lotta contro i
popoli germani ben molti più vicini geograficamente e culturalmente.
Inoltre il regno dei franchi, che erano tra i popoli meno romanizzati,
erano l'ultimo ancora pagano in Europa.

Re Clodoveo fece allora una scelta singolare, cioè quella di convertirsi,
imponendo il battesimo al proprio popolo, non secondo la fede ariana,
predominante nei popoli germanici, ma secondo il credo niceno accettando la
sottomissione solo e soltanto al vescovo di Roma. La scelta ebbe una
portata storica molto forte, in quanto i Franchi furono di fatto il primo
popolo che accettò il primato del vescovo di Roma. Le ragioni di tale
scelta possono essere individuate nella volontà di Clodoveo di legittimarsi
direttamente da Roma (e quindi dall'Impero delle origini), non da
Costantinopoli, e di ribadire la propria identità nazionale con una scelta
diversa da quella degli altri popoli germanici.

Accantonata la liturgia già in uso dai vescovi gallo-romani, Clodoveo fece
applicare la liturgia e la disciplina del vescovo dell'Urbe, diventando i
"figli primogeniti della Chiesa romana". Dall'altra parte la conversione
presentò anche alcuni rischi per la casa regnante, perché poteva
scontentare i suoi maggiori fedeli di cultura pagana; inoltre toglieva alla
sua dinastia l'aura sacrale derivata dalle leggende. Nella pratica comunque
l'accettazione del cristianesimo non va vista come assoluta, poiché quelle
popolazioni spesso avevano credenze religiose sincretiche che sicuramente
convissero con i vecchi costumi religiosi e militari tradizionali.

L'Historia francorum di Gregorio di Tours data la conversione di Clodoveo
al natale del 496, respinta ormai da molti storici che la collocano al 506
alla vigilia del conflitto con gli ariani visigoti¹ . I principali artefici
della conversione regale, sempre secondo Gregorio, furono la burgunda
regina Clotilde e san Remigio, vescovo di Reims. Dopo la conversione
Clodoveo chiese ad Anastasio la dignità consolare, che ottenne
("proconsole") con le insegne relative.

Il regno di Clodoveo si frammentò tra gli eredi, secondo le usanze del
tempo che consideravano le conquiste territoriali alla stregua del
patrimonio personale di beni mobili.

Le isole britanniche

La Britannia fu invasa nel V secolo e cristianizzata tra il V e il VI
secolo. Il nord (Scozia), l'ovest (Galles) e sud-ovest (Cornovaglia) erano
occupati dai Celti. Nel VI secolo i gallesi furono cristianizzati. I regni
germanici erano spesso in conflitto tra loro, soggetti a guerre, scissioni
e accorpamenti. Una situazione di maggior stallo si determinò nel VII-VIII
secolo, quando emerse una situazione poi chiamata eptarchia, cioè dei sette
regni: tre angli a est (Northumbria, Mercia, Anglia orientale) e quattro
sassoni (Wessex, Sussex, Essex e Kent). Dopo un breve prevalere del Kent,
prevalse la Northumbria; successivamente la Mercia. Nel VII secolo il
prestigio dell'abbazia di Iona faceva propendere per l'egemonia sulle isole
britanniche della Chiesa irlandese, diversa da quella di Roma per varie
caratteristiche liturgiche, disciplinari e culturali.

Fu Gregorio I ad inviare in quella che già si poteva chiamare "Gran
Bretagna" (la Bretagna francese era ormai un'entità dopo la migrazione
celtica V secolo) monaci benedettini che ricollegassero il cristianesimo
irlandese a quello romano. Il più famoso di questi monaci fu Agostino, che
organizzò le diocesi tra Angli e Juti diventandone primate e insediandosi a
Canterbury. Col sinodo di Whitby (663) la chiesa britannica completò il
processo di fondazione e sottomissione a quella di Roma, organizzandosi
gerarchicamente attorno all'arcivescovo di Canterbury. La grande stagione
culturale dell'epoca culminò con la figura di Beda il Venerabile.

L'apporto culturale delle tribù germaniche

Con l'inizio del Medioevo cominciò un inevitabile confronto tra l'antica e
raffinata cultura romana e quella più rozza, ma allo stesso tempo più
energica, dei Germani. Poiché nei nuovi regni i Romani più colti furono
impiegati nell'amministrazione della legge, dell'economia e come
insegnanti, le usanze germaniche si imposero in modo particolare nel campo
bellico e nelle abitudini quotidiane, mentre lingua e giurisdizione
rimasero tendenzialmente su base latina. Sono numerosissimi gli esempi di
vocaboli di origine germanica che, già prima dell'anno Mille, entrarono a
far parte, nel nostro caso, dell'italiano, quasi tutti inerenti all'arte
bellica: agguato, guardia, guerra, schiera, spia, trappola, zuffa,
eccetera.

Dai Germani abbiamo importato molte delle pratiche e dei metodi che oggi
sono diffusi in tutta l'Europa, nonché nei territori d'oltreoceano
conquistati. Essi erano più allevatori che agricoltori e mangiavano
prevalentemente carne, che prevalse sulla tradizione del pesce; non
consumavano i pasti comodamente sdraiati su triclini, ma sedevano a tavola
su comuni sgabelli. Erano i migliori fabbri dell'Occidente e i loro spadoni
lunghi e pesanti presero il posto delle lance e delle spade corte. Ciò
nonostante, non sapevano usare pietra e mattoni - mentre l'abilità dei
costruttori romani era proverbiale - e non avevano un apparato statale.
Essendo analfabeti difettavano di leggi scritte, e quelle tramandate
oralmente erano poche e imprecise.

Romani e barbari non erano però completamente differenti, ma avevano alcune
usanze comuni, di poca importanza e slegate tra di loro: l'amore per i
gioielli, per esempio, o l'assenza di sella e staffa per cavalcare.
Insomma, la cultura germanica, fondata su secoli di saccheggi, non riuscì
né sentì il bisogno di eliminare quella romana, fondata su secoli di
politica, ed ogni popolo contribuì con le proprie caratteristiche migliori
nel dare vita ai regni romano-barbarici.

La Chiesa e il monachesimo

La Chiesa consisteva essenzialmente in una federazione di chiese episcopali
che venivano riunite in province metropolitane: i vescovi designavano il
clero locale, spesso in accordo con le autorità civili, di cui erano la
guida suprema e si consultavano con altri vescovi nei sinodi provinciali
sulle questioni liturgiche e legate alla disciplina del clero.

Spesso, tuttavia, i vescovi rispondevano ad un capo politico, come il re
visigoto, che era riuscito a legare a sé l'episcopato e riusciva a riunire
tutti i vescovi del regno visigoto: questi spesso, tale la loro importanza
assunta, erano influenti nella scelta dei nuovi sovrani. Il vescovo di
Roma, diversamente dagli altri, andava acquisendo maggiormente quel ruolo
di guida della gerarchia ecclesiastica che lo portò a frequenti confronti
in materia teologica con la Chiesa d'Oriente, come la questione
dell'iconoclastia nell'VIII secolo.

Nel VI secolo in Europa si diffuse il monachesimo, un'istituzione dai
tratti originali, che si presentò come una novità rispetto alla
tradizionale società cristiana fondata sul dualismo tra il clero e i
fedeli. Fondamentale fu l'attività di Benedetto da Norcia, che nel 529 si
stabilì a Montecassino ed istituì una Regola comune di vita cenobitica che
nel corso dei secoli venne impiegata in tutto l'Occidente: il lavoro
manuale divenne elemento importante nel percorso della comunità monastica.
L'impostazione delle comunità era molto diversa da quella bizantina: in
Italia era incentrata su un sereno equilibrio tra vita spirituale e vita
manuale quotidiana, a differenza dei modelli orientali incentrati
sull'esperienza mistica.

L'esperienza monastica aspirava al raggiungimento di un modello di vita
cristiana condotta secondo una regola estremamente rigida, nella penitenza,
nell'isolamento dal mondo, nelle preghiere e in un radicalismo religioso
del tutto nuovo: questo nasceva sia dall'esigenza di una coerente
imitazione di Cristo, sia in un percorso di salvezza immediato. I
precursori furono gli anacoreti, individui che si ritiravano
nell'isolamento più assoluto, rifiutando ogni contatto umano; in seguito
però molti di essi compresero l'importanza di una comunità più allargata in
cui la disciplina era regolata da norme comuni: sant'Antonio abate, san
Basilio Magno e san Pacomio furono gli iniziatori del primo cenobitismo in
Oriente.

Tra il IV e il VI secolo il monachesimo si diffuse inizialmente nelle
regioni mediterranee, in Catalogna, in Provenza e in Italia, per poi
raggiungere le regioni interne del continente.

Il modello benedettino si impose lentamente, nel corso di un paio di
secoli, su un'altra grande tradizione, quella del monachesimo irlandese,
che faceva capo a san Colombano (nato attorno al 530): nel suo peregrinare
dall'Irlanda, passando per la Gallia, fino all'Italia settentrionale, fondò
numerose comunità monastiche che rispettavano la regola irlandese. Tuttavia
questa, eccessivamente legata a tradizioni culturali estranee all'Occidente
latino e poco attenta agli aspetti organizzativi della comunità, fu in
seguito abbandonata quasi ovunque in favore della regola di San Benedetto.
La tradizione irlandese, nata in un contesto originale, in una terra mai
sottomessa a Roma e slegata all'Occidente, ebbe un'importanza decisiva
soprattutto nell'attività missionaria presso gli anglo-sassoni, che
ricevettero una prima evangelizzazione.

Il monachesimo benedettino fu propagato e diffuso grazie all'opera di papa
Gregorio I (540-604), il quale, monaco presso il monastero di Sant'Andrea a
Roma, divenne vescovo di Roma. Nel 596 Gregorio inviò una serie di monaci,
capitananti da sant'Agostino di Canterbury, dal monastero benedettino che
egli stesso aveva fondato sul colle Celio fino alla Gran Bretagna, dove
essi si insediarono a Canterbury. Da lì compirono una profonda opera di
cristianizzazione, ai danni del paganesimo residuo.

I monasteri si diffusero in Europa e divennero non solo centri religiosi,
ma anche economici e di diffusione e conservazione della cultura. Infatti,
nelle biblioteche dei monasteri furono raccolti, conservati e copiati
moltissimi testi classici che, in tal modo, si salvarono dalla distruzione.

Il suo merito fu, prevalentemente, quello di aver compreso la distanza tra
la Chiesa orientale e quella occidentale: in tal senso, pur riconoscendo
l'autorità di Bisanzio, legò maggiormente il vescovo di Roma all'episcopato
occidentale, conferendogli un ruolo di guida, e rafforzò la sua autorità
politica nel ducato bizantino di Roma. Si impegnò inoltre nella conversione
dei popoli di religione ariana, come i visigoti (nel 587 con re Recaredo) e
i longobardi (all'inizio del VII secolo con Teodolinda e re Agilulfo), ma
soprattutto inviò in Inghilterra sant'Agostino, monaco benedettino, a
evangelizzare gli anglo-sassoni ancora pagani. Sant'Agostino ottenne la
conversione dei sovrani, riuscendo così a far ricostruire le antiche sedi
episcopali (egli stesso divenne arcivescovo di Canterbury), a fondare
monasteri e a favorire una cristianizzazione attenta nel rispettare gli usi
locali. La penetrazione a nord dell'isola, portò i missionari benedettini a
scontrarsi presto con gli evangelizzatori irlandesi, che però a partire dal
664, su decisione presa in comune accordo dai sovrani dei regni
anglosassoni dopo il sinodo di Whitby, dovettero ripiegare.

Dall'Inghilterra, dove più fertile fu il movimento benedettino, iniziò un
percorso di evangelizzazione che interessò soprattutto il nord della
Germania: l'anglosassone san Bonifacio nell'VIII secolo evangelizzò la
Turingia e l'Assia e fondò diverse abbazie prima di subire il martirio.
L'Inghilterra diventò così un centro propulsore di cultura cristiana e
latina ed ebbe il ruolo decisivo di propagare il cristianesimo in regioni
culturalmente e linguisticamente più vicine e legarle maggiormente al nuovo
occidente cristiano, romano e germanico insieme.

L'Impero bizantino

La risposta di Costantinopoli dopo il 476 ai nuovi regni barbarici fu
duplice: da un lato gli imperatori volevano mantenere i diritti teorici su
tutto l'impero, quali legittimi successori dei Cesari; dall'altro lato essi
erano ormai disinteressati al vasto territorio occidentale ormai impoverito
e decentrato, che non valeva l'enorme dispendio di mezzi che sarebbe stato
necessario per riconquistarlo. L'economia redditizia dopotutto si svolgeva
ormai quasi esclusivamente nelle ricche città della parte asiatica e nel
Mediterraneo orientale.

Per questo gli imperatori fecero buon viso a ogni capo barbaro che si
arrogasse il governo di qualche territorio, purché riconoscessero la
superiorità morale di Costantinopoli. Spesso anzi erano gli stessi
diplomatici bizantini, dall'epoca di Arcadio in poi, a incoraggiare le
popolazioni barbariche a spostarsi a Occidente liberando i confini
orientali dalla loro minaccia in cambio della promessa di una
legittimazione al governo di ampie zone occidentali.

Talvolta, quando un regno sembrava acquisire troppa forza e importanza,
Bisanzio cercava di mettere i capi barbarici l'uno contro l'altro,
favorendo colpi di stato e congiure.

I germani erano ancora importanti sotto il profilo militare come mercenari,
ma dall'epoca di Leone I (457-474) si riuscì ad affrancarsi da essi tramite
l'arruolamento in larga scala di Isauri, una popolazione guerriera
dell'Anatolia. Lo stesso imperatore Zenone era isaurico. Alcuni problemi
derivarono dal fatto che la fede della sua popolazione fosse monofisita,
cosa che l'imperatore cercò di mitigare adottando una dottrina di
compromesso (editto di Henotikòn), che venne però condannata sia dalla
frangia più estrema del monofisismo sia dal Papa.

Oltre alle questioni religiose, molto sentite, i problemi che preoccupavano
l'Impero d'Oriente erano la difesa dei confini nord-occidentali dalle
popolazioni germaniche, slave e uralo-altaiche, la ridefinizione giuridica,
fiscale e territoriale del territorio, i rapporti con l'Occidente e con il
papa romano, e la contesa con l'Impero persiano della zona tra l'Eufrate e
la Siria.

Giustiniano e le guerre greco-gotiche

Con l'imperatore Giustiniano I (al potere dal 527) nell'Impero romano
d'Oriente si avviò una campagna di riconquista dei territori occidentali
con l'obiettivo di spostare di nuovo il baricentro politico verso il
Mediterraneo e verso occidente, restaurando l'antica unità territoriale
imperiale. Innanzitutto si assicurò la pace sulla frontiera orientale
stipulando una pace "perpetua" (dopo un conflitto con scarsi risultati tra
il 527 e il 532). Un esercito di modeste dimensioni, ma dotato di una
notevole flotta, poté allora partire alla volta dell'Occidente,
sbaragliando velocemente in Africa il regno dei Vandali. Capitanò l'impresa
il generale Belisario, già vittorioso durante la rivolta della Nika, che
aveva insanguinato Costantinopoli nel 532 e quasi fatto fuggire
l'imperatore, se non fosse stato per i consigli di sua moglie Teodora² .

La riconquista di Giustiniano si volse quindi all'Italia, dove il potere
degli Ostrogoti era in crisi dopo la morte di Teodorico (526). Sua figlia
Amalasunta teneva la reggenza per conto del figlio Atalarico, che però morì
nel 534. La reggente aveva cercato di associarsi al cugino Teodato per
restare sul trono, ma egli l'aveva prima isolata sull'Isola Bisentina (lago
di Bolsena), quindi l'aveva fatta uccidere. Il pretesto per l'attacco agli
Ostrogoti fu dato proprio dal comportamento di Teodato (oltre ai non chiari
patti di foederatio tra Impero e Goti).

La cosiddetta guerra greco-gotica iniziò nel 535 con la rapida conquista di
Napoli e la morte di Teodato, già destituito, mentre fuggiva a Roma. Il
nuovo re ostrogoto, Vitige, fu preso in ostaggio da Belisario quando
conquistò l'imprendibile Ravenna con un'astuzia. Belisario si trovò quindi
in disaccordo con Giustiniano sul cosa fare con i territori riconquistati:
l'imperatore voleva lasciare che gli Ostrogoti governassero uno stato
tributario a Nord del Po, mentre Belisario preferiva fare dell'Italia un
territorio imperiale romano. Scontento di Belisario, Giustiniano lo inviò
ad Oriente, a difendere l'impero dai rinnovati attacchi dei persiani.

Nel 541 però Totila (soprannome che significava l'"Immortale") sconfisse
ripetutamente i bizantini in Romagna, Toscana e Campania, riconquistando
Napoli e Roma (546), prima di costituire una flotta con la quale organizzò
numerose scorrerie nelle grandi isole del Mediterraneo. Totila tentò anche
la mossa strategica di abolire la schiavitù, liberando i servi dei
latifondi, ma non ne ebbe l'appoggio che sperava.

Dopo essere caduto in disgrazia nel 543 con l'accusa di tradimento (per poi
essere perdonato grazie all'amicizia di sua moglie Antonina con
l'Imperatrice Teodora), Belisario fece ritorno in Italia (544), ma con
truppe insufficienti non riuscì a contrastare efficacemente Totila, anche
se riuscì a strappare ai Goti il possesso di Roma (547). Conscio che senza
truppe sufficienti non sarebbe mai riuscito a vincere la guerra, Belisario
tramite Antonina chiese e ottenne il richiamo in Oriente (548). Dopo il
richiamo di Belisario Giustiniano trascurò la guerra in Italia perché
impegnato nelle questioni teologiche, e Totila ne approfittò riconquistando
Roma e invadendo la Sicilia, la Sardegna e la Corsica. Nel 551 Giustiniano
si decise ad inviare il generale eunuco Narsete in Italia. Narsete riuscì a
sconfiggere definitivamente Totila a Taginae (l'odierna Gualdo Tadino),
come pure il suo successore Teia (553), conquistando tutta l'Italia;
respinse inoltre le scorrerie dei Franco-Alamanni nell'Italia del Nord. Nel
554 Giustiniano estese a tutta l'Italia la Prammatica Sanzione (la
legislazione romana), con una prefettura con capitale a Ravenna, divisa in
varie province. Fu ristabilita la schiavitù e fu iniziato un programma
artistico ed architettonico a Ravenna. Non è certo in che misura il diritto
romano venne effettivamente applicato nei territori conquistati;
sicuramente almeno i vescovi divennero gestori della giustizia, con un
apposito tribunale, il malleus.

La guerra gotica aveva tuttavia devastato l'Italia. Dopo la guerra Roma era
parzialmente in rovina con solo un acquedotto ancora in funzione e il
senato romano in irreversibile declino. Giustiniano nella Prammatica
Sanzione promise fondi per la ricostruzione e per la promozione della
cultura, ma a quanto pare i Bizantini non fecero molto per riportare la
Città Eterna all'antico splendore, se l'unica opera pubblica riparata a
Roma risulta essere un ponte ricostruito nel 565. Narsete comunque si
impegnò a ricostruire parzialmente varie città, anche se concentrò le sue
attenzioni soprattutto nel rinforzamento delle difese. Nonostante
Giustiniano avesse preso con la Prammatica Sanzione provvedimenti per
contrastare gli abusi degli esattori imperiali in Italia, essi continuarono
ad essere commessi. Il sistema tardo-romano di riscossione delle tasse, che
i Bizantini ereditarono dall'Impero romano, era infatti oppressivo e la
corruzione degli esattori che estorcevano dalla popolazione più del dovuto
per tenersi l'eccedenza per sé senza darlo allo stato non fece che
peggiorare la situazione.

Lo squilibrio creato a Oriente dalle campagne in Europa occidentale fu
subito colto dai persiani, che tra il 540 e il 562 invasero l'Armenia e la
Siria, conquistando anche la metropoli di Antiochia. Un momento altamente
drammatico fu anche la cosiddetta peste di Giustiniano (542-546), che
spopolò Costantinopoli e tutto l'impero, mentre pochi anni più tardi (559)
la capitale veniva salvata a stento da un'orda di invasori Unni e Slavi.
Nel 568-569 i Longobardi invadevano l'Italia stremata dalla guerra,
rendendo vana ed effimera la riconquista dell'Italia.

Se sul piano militare, demografico, economico e sociale le politiche di
Giustiniano furono degli insuccessi, almeno parziali, egli conquistò una
fama duratura per la sua rivoluzione giuridica, che organizzò il diritto
romano in una forma e uno schema organico che rimane alla base della legge
di diverse nazioni odierne. Il Corpus Iuris Civilis era formato dal primo
Codice (Novus Iustinianus Codex), Digesto (Digestum, seu Pandectae,
raccolta degli iura, cioè le opere di giuristi presieduti dal grande
giurista Triboniano), le Istituzioni (Institutiones Iustiniani sive
Elementa, destinate all'insegnamento del diritto nelle scuole) e il secondo
Codice (Codex repetitae praelectionis, ovvero il Codice vero e proprio con
la raccolta delle leges imperiali), con il quale le nuove leggi si
armonizzavano con quelle antiche.

Dopo Giustiniano

Con la scomparsa del grande imperatore si difese e rafforzò con cura il suo
maggior successo, la riforma del diritto del Corpus Iuris, ma ci si
disinteressò delle sue conquiste in Occidente, anche per vie delle nuove
minacce dalle più vicine frontiere orientali. I Longobardi invasero
l'Italia nel 568 e negli anni successivi anche i Visigoti invasero i
possedimenti bizantini in Spagna, ma Giustino II, invece di inviare truppe
in difesa dei possedimenti occidentali (e lo avrebbe potuto fare dato che
all'epoca l'Impero non era impegnato in nessun altro fronte), decise di
rompere la pace con i Persiani che Giustiniano aveva saggiamente comprato
nel 562, avviando una guerra inutile e dispendiosa che poi impedì
all'Impero di difendere con efficacia gli altri fronti.³ I suoi successori
Tiberio II e Maurizio continuarono la guerra con la Persia, che durò per
vent'anni e si concluse con la vittoria bizantina e l'annessione all'Impero
di parte dell'Armenia persiana (591), mentre le province balcaniche
venivano occupate da Avari e Slavi, che iniziarono a stanziarsi in quei
territori permanentemente. Maurizio, dopo aver concluso la guerra con la
Persia combatté con alterni successi gli Avari e gli Slavi ottenendo dei
successi ma non riuscendo a cacciare completamente gli Slavi dalla Grecia.
In Occidente creò due nuove strutture politiche di confine: gli esarcati di
Ravenna e di Cartagine, guidati ciascuno da un magistrato speciale,
l'esarca appunto, dotato di poteri politici e militari speciali. In Italia
venne creata un'ulteriore provincia sull'Adriatico, la Pentapoli, che
comprendeva le città di Ancona, Senigallia, Rimini, Fano e Pesaro.

I rapporti con l'Impero persiano restavano comunque pessimi, con una serie
praticamente ininterrotta di guerre dall'inizio del VII secolo, culminata
con la conquista persiana di Siria ed Egitto. I Persiani conquistarono e
devastarono Gerusalemme nel 614 portando in Persia la reliquia della Vera
Croce. L'imperatore Eraclio I promosse una vittoriosa riscossa (paragonata
da taluni a una crociata), nonostante l'alleanza tra Persiani e Àvari
arrivati alle mura di Costantinopoli nel 626, coronata dalla vittoria
bizantina nella Battaglia di Ninive (627). In seguito a questa vittoria,
Eraclio riuscì a ottenere dai Persiani vinti la restituzione della Vera
Croce e della Siria e dell'Egitto e riportò trionfalmente la Vera Croce a
Gerusalemme. L'Impero sasanide era ormai in profonda crisi che presto
avrebbe portato alla sua scomparsa definitiva. Eraclio riorganizzò
l'apparato centrale in logotesie e il territorio in circoscrizioni militari
dette themata (in italiano "temi"), governati da strategos con poteri
civili e militari. Sul piano militare organizzò una sorta di milizia
territoriale di contadini-soldato (gli stratiotai) simili ai soldati
limitanei romani presso il limes romano: ogni stratiota in cambio di un
appezzamento di terreno trasmissibile ereditariamente doveva provvedere
alla difesa militare della zona. Comunque l'attribuzione dell'istituzione
dei temi a Eraclio non è accettata da alcuni studiosi, come Warren
Treadgold, il quale l'attribuisce a Costante II (641-668).⁴ Di lì a poco la
nascita repentina della potenza arabo-mussulmana, tanto potente quanto
inattesa, avrebbe inesorabilmente compromesso la stabilità appena
raggiunta, con la perdita nel giro di pochi mesi di ricchi territori quali
la Siria, la Palestina e l'Egitto.

Dal VII al XV secolo si parla ormai abbastanza diffusamente nella
storiografia di impero bizantino, piuttosto che di Impero romano d'Oriente:
con l'epoca di Eraclio si assistette al definitivo tramontare delle mire di
controllo sulla parte occidentale dell'Europa e del Mediterraneo, inoltre
le organizzazioni statali e territoriali prendono tutti nomi greci (non più
provinciae, ma nemmeno l'Imperatore era ormai più imperator, ma basileus).
Ma non si trattò di una semplice traduzione, il significato delle
istituzioni mutò profondamente: per esempio si perdeva la connotazione di
"generale vittorioso" dell'imperatore o la valenza di "Res publica" dello
Stato.

L'impero bizantino perse però molto terreno per la repentina nascita ed
espansione della potenza araba, che strappò via importanti province del
Mediterraneo sud-orientale. Risale a quel periodo un'ancora maggiore
militarizzazione dell'Impero.

Bisanzio aumentò la propria influenza nell'Europa orientale, dove numerosi
missioni della Chiesa greca avevano cristianizzato ampie regioni dai
Balcani alla futura Russia. Nonostante ciò i successori di Eraclio
dovettero assistere alla perdita graduale di ampi territori nei Balcani,
ormai indifendibili rispetto ai continui attacchi degli slavi. L'unica
rivalsa che Costante II e Costantino IV Pogonato ottennero fu la formale
sudditanza all'Impero da parte dei re slavi. Tra 674 e 678 gli Arabi
arrivarono a attaccare la stessa Costantinopoli, che data la sua posizione
affacciata sul mare si poteva trovare facilmente in prima linea. Tra il 695
e il 717 ci fu un periodo tumultuoso, in seguito alla fine del potere della
dinastia eracliana, con ben sei basileis (quindi forte instabilità), guerre
civili e repressioni.

Roma si stava sottraendo definitivamente all'influenza di Costantinopoli,
rafforzando la sua rivendicata superiorità sulle altre chiese patriarcali.
Dopo la caduta di Ravenna e dell'Esarcato(751), in Italia restava sotto il
controllo bizantino l'Italia meridionale, la Sicilia e la Sardegna, ma
progressivamente i bizantini persero queste terre tra IX e XI secolo.

La lotta iconoclasta

L'eresia iconoclasta fu sostenuta dagli imperatori della cosiddetta
dinastia isaurica (cioè proveniente dalla regione anatolica dell'Isauria,
presso il Tauro). Leone III (salito al potere nel 717, primo della nuova
dinastia) fu un sovrano energico che seppe restaurare l'ordine nell'Impero
ed aveva vinto e arrestato temporaneamente gli arabi tra il 717 e il 718.
Egli è noto anche per il controverso divieto di culto verso le immagini
sacre, che vennero per decreto condannate alla distruzione fisica. Era la
cosiddetta iconoclastia, che generò una crisi che si protrasse fino al IX
secolo. Non sono ancora chiari i motivi di tale scelta, che danneggiarono i
ricchi monasteri (che proprio sul culto delle immagini fondavano la loro
prosperità) e il numeroso gruppo di artisti, attivi soprattutto nella
capitale. Il sovrano troncò un lungo dibattito teologico in merito alle
immagini, con quello che può sembrare un brusco motu proprio: ruppe
definitivamente i rapporti con la Chiesa di Roma (che definì l'imperatore
eretico) e, nonostante l'apparenza, non avvicinò i cristiani greci a ebrei
e musulmani: entrambi non veneravano immagini sacre, ma i primi non erano
interessati ad alcun proselitismo tra i cristiani ed i secondi, proprio in
quegli anni, erano guidati dalla dinastia umayyade che nella sua corte di
Damasco era molto tollerante verso le rappresentazioni figurative.

L'iconoclastia spinse l'Impero, a causa delle dispute interne, sull'orlo di
una guerra civile e causò delle rivolte anti-bizantine in Italia, che
facilitarono l'espansione dei Longobardi a danni dell'esarcato; nel 751
Ravenna, capitale dell'Esarcato bizantino, cadde in mano longobarda,
avvenimento che segnò la fine della dominazione bizantina dell'Italia
centrale; infatti il Papa chiamò i Franchi contro i Longobardi, che vennero
sconfitti e costretti dal re franco a cedere l'esarcato al Papa, decretando
la nascita dello Stato della Chiesa e l'inizio del potere temporale dei
Papi, che si staccarono così dalla dominazione di Bisanzio.

La questione iconoclasta venne risolta nel 787 con il ritorno
all'iconodulia ("venerazione delle immagini") decisa dall'Imperatrice Irene
al Concilio di Nicea II, ma gli iconoclasti tornarono al potere con Leone V
(813-820), che ripristinò l'iconoclastia. I suoi successori, Michele II e
Teofilo, mantennero l'iconoclastia (soprattutto Teofilo), ma questa venne
poi abolita all'inizio del regno del figlio di Teofilo Michele III
nell'843, per opera della madre e reggente di Michele III Teodora. Vennero
però perse le isole di Creta (nell'863, riconquistata solo nel 961) e la
Sicilia (conquistata dagli emiri di Kairouan tra l'827 e il 902). Il più
grande traguardo di quell'epoca fu invece la cristianizzazione di gran
parte dell'Europa orientale da parte della Chiesa greca.

La Chiesa greca e l'evangelizzazione dell'Europa orientale

Alla dinastia isaurica si avvicendò sul trono di Costantinopoli quella
amoriana, originaria della Frigia (820-867). Tra gli obiettivi di questa
dinastia vi fu l'evangelizzazione delle genti slave, dai quali si
aspettavano di ottenere un più ossequioso rapporto con l'Impero bizantino.
Già al tempo di Michele III due fratelli di Tessalonica, Cirillo e Metodio
avevano iniziato la cristianizzazione della Moravia traducendo la Bibbia in
un dialetto slavo della Macedonia, il peroslavo, ovvero la lingua sacra
degli slavi evangelizzati. Essi crearono un nuovo alfabeto elaborato a
partire da quello greco, il "glagolitico" detto poi, proprio da san
Cirillo, cirillico.

Nell'865 il khan bulgari, Boris I di Bulgaria, accettò di essere battezzato
e venne fondata la Chiesa bulgara, assoggettata al patriarca di
Costantinopoli, ma che sviluppò anche delle proprie caratteristiche
nazionali. Boris assunse allora il titolo di "imperatore subordinato", cioè
caesar (contratto secondo la loro lingua in czar, cioè zar), a sottolineare
la sua volontà di entrare nella compagine imperiale.

Verso lo scisma d'Oriente

Contemporaneamente alla Chiesa greca si muoveva però anche quella latina,
che sotto l'egida Carlo Magno e dei carolingi cercava di emulare l'altra.
Le due Chiese erano ancora sostanzialmente concordi sui grandi temi
teologici stabiliti dai concili, ma iniziavano ormai a differire sul piano
liturgico e disciplinare. Ai dissapori sullo scisma dei tre capitoli di
epoca giustinianea, dell'eresia iconoclasta e della competizione
proselitica, si aggiunsero le incomprensioni in seguito all'incoronazione
papale di Carlo Magno "imperatore".

Nell'867 il patriarca di Costantinopoli Fozio iniziò uno scisma per le
accuse al papa di aver manipolato le conclusioni del concilio di Nicea del
325, aggiungendo al Symbolon (il nostro Credo), la formula che lo Spirito
Santo procede oltre che dal Padre anche dal Figlio (la questione del
"Filioque"). Fozio fu scomunicato da Niccolò I e poi, reinsediatosi, di
nuovo da Giovanni VIII (881), finché il basileus Leone VI il Saggio non lo
depose nell'886. Il contenzioso di Fozio lasciò un profondo segno nel
contenzioso tra le due sedi patriarcali. Ulteriori dissapori si sommarono
quando Ottone I rinnovò il titolo imperiale nell'incoronazione papale,
irritando il "legittimo" imperatore bizantino, anche se allora si cercò di
rimediare col matrimonio tra la principessa bizantina Teofane e il figlio
di Ottone, Ottone II. Il vero e proprio scisma si consumò nell'XI secolo e,
nonostante i tentativi per rimediarvi nel XV secolo, è tuttora uno dei
grandi problemi tra Chiesa cattolica e ortodossa.

La dinastia macedone

Sul trono di Bisanzio, dopo quella isaurica, prese il potere la dinastia
macedone, originaria della Macedonia che era il nord dell'impero bizantino.
Dopo varie lotte e incertezze prese il potere Basilio I "il Macedone", che
inaugurò una nuova politica più fortemente accentrata. Lui e il suo
successore Leone VI aggiornarono il diritto giustinianeo con nuove leggi,
una riforma della burocrazia e affrontarono i temi teologici sollevati dal
turbolento Fozio. Essi cercarono di ristabilire il controllo in Italia
meridionale, ma persero definitivamente la Sicilia. I macedoni
monopolizzavano le cariche pubbliche e le rendite fondiarie a danno dei
piccoli latifondisti, arrivando, nel corso del X secolo, a una
bipolarizzazione tra i pochi grandi latifondisti aristocratici e la massa
di piccoli agricoltori impoveriti e pesantemente tassati. Tutti i
governatori dei 32 distretti dell'impero dovevano risiedere a
Costantinopoli, dove si accentrava ormai la costosa e rapace compagine
imperiale, da dove partivano tutti i processi decisionali dell'impero.
Venne potenziato l'esercito per controllare i confini dove minacciavano i
Musulmani, i Bulgari e i principi di Kiev, che vedevano Costantinopoli come
un faro di civiltà, ma anche come una ricchissima preda.

I successivi imperatori furono totalmente assorbiti dalle lotte contro i
nemici esterni, come Niceforo II Foca, che riconquistò Creta e Aleppo tra
il 961 e il 962, Cipro, la Cilicia e la Siria settentrionale con Antiochia,
venendo poi incoronato per acclamazione. Basilio II cercò di contenere
l'aristocrazia, colpendo duramente chi creava problemi, lottò contro i
Musulmani e soprattutto contro i Bulgari, vincendo lo czar Samuele e
guadagnandosi l'appellativo di "Ammazzabulgari" (Bulgaroctonos).

Nascita ed espansione dell'Islam

Nel VI secolo, la Penisola arabica era abitata, nelle sue aree centrali e
settentrionali, da tribù nomadi indipendenti mentre in quelle meridionali
erano attive, sotto il nome di Himyariti (i latini homerites), gli eredi
dei grandi regni sabei, del Hadramawt, del Qataban, di Awsan e dei Minei,
tutte culture sedentarie estremamente progredite nelle conoscenze
idrauliche e assai attive fin dal secondo millennio a.C. nel commercio dei
cosiddetti "aromata", fra cui il famoso incenso, assai richiesti in area
mediterranea, mesopotamica e iranica.

I beduini, abitanti della steppe arabe, erano invece dediti al piccolo e
grande nomadismo a causa del loro speciale modo di sussistenza che si
basava strettamente sull'allevamento di ovini e di dromedari e sull'assalto
di altri gruppi nomadi e delle carovane dei mercanti. Erano politeisti e il
santuario di Mecca era forse il più importante centro di incontro sia
religioso sia commerciale, quanto meno nella regione del Hijāz.

Maometto (570-632)

All'inizio del VII secolo, Maometto riuscì a fare degli arabi una nazione,
fondando uno Stato teocratico.

La tradizione islamica vuole che Maometto fosse nato il 20 aprile 570 alla
Mecca, da un'importante famiglia cittadina. Dopo la morte del padre fu
allevato dalla madre Amina bint Wahb e, alla morte di costei, dal nonno
paterno Abd al-Muttalib ibn Hashim, per essere affidato alla morte anche di
questi alla tutela dello zio paterno Abū Ṭālib. Nel 595 sposò una ricca e
colta vedova, Khadīja, di circa 15 anni più anziana di lui e titolare di
un'impresa carovaniera nella quale Maometto era stato a lungo procuratore.
Dopo il matrimonio, che migliorò notevolmente la sua situazione, Maometto
svolse il mestiere di mercante. Già entrato in contatto con la comunità
ebraica medinese e conosciuti gli esponenti della più rarefatta presenza
cristiana nell'area non c'è dubbio che delle due grandi religioni egli
abbia conosciuto i principali assunti teorici, anche se è impossibile
quantificarne gli apporti, a dispetto di quanti vogliono negare una sua
originalità all'Islam per il quale, tra l'altro, è impossibile negare il
contributo anche sud-arabico e mazdeo. Quasi sicuramente, durante un suo
viaggio, era entrato in contatto con cristiani monofisiti in Siria⁵ .

La predicazione di Maometto iniziò nel mese di Ramadan del 610, quando,
secondo la tradizione tramandata dal Corano, sul Monte Hira, nei pressi di
Mecca, al Profeta apparve l'Arcangelo Gabriele che gli parlò inculcandogli
la Rivelazione musulmana. Seguirono numerose altre visioni, ritiri
spirituali, voci che gli parlavano. Inizialmente Maometto confidò queste
esperienze solo a pochi intimi, tra i quali il cugino Alì e i congiunti
ʿUthmān b. ʿAffān e Abu Bakr, mentre solo verso la fine del decennio
successivo iniziò a predicare in pubblico una rivelazione monoteistica.
Egli predicava un Dio unico "Allah" (parola araba che deriva dalla radice
<'-l-h>, "divinità"), per il quale era l'Inviato (rasūl) per concludere il
messaggio, perfezionandolo, già annunciato nella Bibbia. Le caratteristiche
della sua predicazione erano un duro tono apocalittico e una ferma condanna
del politeismo che, con i pellegrinaggi alla Kaʿba, era una delle attività
più remunerative alla Mecca.

Il 16 luglio 622 Maometto e una trentina circa di seguaci, sempre più
invisi ai potenti concittadini, si defilarono dalla città e si rifugiarono
a Yathrib (poi chiamata Medina). Fu la vera e propria Egira del 622 che
segnò l'inizio dell'epoca musulmana grazie alla positiva accoglienza della
sua predicazione nella città. Nel 624 Maometto, scese in campo contro La
Mecca con una serie di guerre con alterne vicende. Nel 630 finalmente
Maometto, la cui autorità era ormai indiscussa, entrò alla Mecca senza
colpo ferire. Sbaragliati gli ultimi coreisciti, all'età di quasi 60 anni
si dedicò, coronato il suo sogno primario, all'espansione della fede
islamica nelle terre dei nomadi e semi-nomadi vale a dire l'intero Ḥiǧāz.
Egli accettò comunque il compromesso di mantenere il santuario della Kaʿba,
integrandolo nella spiritualità islamica. Morì a Medina nel 632.

La fortuna della predicazione di Maometto fu l'accoglienza positiva che
ricevette da tutte le tribù beduine, riuscendo a dare ad esse un credo e
un'identità comune e sottraendole alla spirale di vendette tribali che
protraevano una guerra continua (che si mitigò, ma restò comunque
endemicamente presente essendo strettamente collegata alla vita nomadica,
alla razzia delle greggi, al possesso dei pozzi, ecc.). I beduini offrirono
alla causa islamica tutta la loro fedeltà, il senso dell'onore, la
straordinaria audacia guerriera e la frugalità che permisero nel giro di
pochi decenni di conquistare un vero e proprio impero. Da un lato si veniva
a nobilitare la pratica diffusa della razzia (che per i beduini era un
diritto, un titolo di vanto e di sostentamento), dall'altro essa si
accostava ad una delle norme basilari della nuova religione, il jihād
("sforzo nella direzione gradita a Dio"), che aveva come fine non tanto la
conversione, ma l'assoggettamento degli infedeli, tramite il riconoscimento
della superiorità araba e il pagamento di un tributo.

I seguaci di Maometto

Intanto, a Medina, in un'improvvisata riunione, si decisero i destini
politici della Umma (la comunità islamica), identificando il primo
successore di Maometto e "luogotenente" di Dio in terra: il califfo. Egli
non era un "re": il re era sempre Dio, che guidava il popolo dei credenti.
Il califfo ne era solo il vicario sulla terra.

Già per disposizione del primo califfo, Abū Bakr, ma assai più per volontà
del terzo califfo ʿUthmān b. ʿAffān, furono raccolte le tradizioni orali e
i pochissimi appunti scritti relativi al Corano, il libro sacro dell'Islam,
ma anche la sua legge, perché nello Stato islamico la sovranità appartiene
a Dio. Maometto era riuscito con la sua predicazione a dare unità alle
tribù beduine indirizzando verso l'esterno la guerra violenta che in genere
essi esercitavano tra di loro stessi. Il jihād, lo "sforzo per Dio",
impropriamente tradotto come guerra santa, che viene invocato ogni volta
che l'Umma, la comunità musulmana, si trova minacciata nell'esistenza, la
libertà e la sicurezza. Per il Corano esiste un "piccolo" jihād verso un
nemico esterno e un "grande" jihād verso i nemici interni, intesi come il
peccato, le proprie debolezze e contraddizioni.

L'espansione islamica

Per un trentennio il califfato fu elettivo, prima di diventare ereditario
con la dinastia degli Omayyadi che trasferirono nel 661 la capitale da
Medina a Damasco. I successori politici di Maometto, i califfi, avviarono
una fortunata e rapida espansione territoriale, che seppe sfruttare le
debolezze dei due colossi dell'Impero bizantino e persiano sasanide, i
quali guardavano ai beduini come a una minaccia tradizionalmente innocua.

Nel 637 veniva conquistata Ctesifonte e l'impero persiano, che per un
millennio era stato una delle più allarmanti preoccupazione per l'Impero
romano, fu cancellato come neve al sole entro il 645 circa. All'impero
bizantino vennero strappare le ricchissime e popolose regioni della Siria,
Palestina (633-640) ed Egitto (639-646). Dall'Egitto si proseguì fino alla
Nubia, a sud, ed alla Tripolitania, ad ovest. Con la conquista del litorale
del mediterraneo sud-orientale gli Arabi ottennero la capacità di creare
presto una flotta con ottimi marinai. Nel 655 la battaglia navale lungo le
coste della Licia ruppe la tradizionale supremazia bizantina in mare, con
una disastrosa sconfitta delle 500 navi capitanate dallo stesso basileus
Costante II.

La conquista tanto rapida di aree vaste e popolose fu sicuramente dovuta
anche alla stanchezza delle popolazioni locali verso il duro e rapace
dominio bizantino: gli Arabi infatti offrivano paradossalmente una maggiore
libertà religiosa ai cristiani "eretici" (dominavano in queste zone infatti
le eresie monofisita e nestoriana, duramente avversate da Bisanzio) e
richiedevano il pagamento di un tributo che era decisamente più
sopportabile della tassazione imperiale.

Una prima crisi dell'Islam si ebbe tra il 656 e il 661 quando ʿAlī ibn Abī
Tālib, cugino e genero di Maometto, insorse contro il califfo ʿUthmān,
fondatore della dinastia omayyade. Entrambi vennero poco tempo dopo
assassinati e dai loro seguaci si instaurò la frattura tra sunniti (che
riconoscono la Sunna, ossia gli scritti con detti e fatti del Profeta) e
gli sciiti (che riconoscono una Sunna diversa quanto a trasmettitori delle
tradizioni e che non riconoscono l'autorità califfale dopo quella di ʿAlī
ibn Abī Tālib, legittimo successore di Maometto). Tra gli sciiti si ebbe un
ulteriore scisma con la formazione del gruppo dei kharigiti, che
sostenevano il principio radicale secondo il quale qualsiasi fedele può
ricoprire la carica di califfo. Furono i sunniti ad avere la meglio, ed
essi fondarono un califfato ereditario spostando la capitale da Medina a
Damasco nel 661.

Durante l'epoca omayyade si continuarono le conquiste: in Oriente si arrivò
fino all'Indo Kush ed al lago di Aral con la conquista di Kabul e
Samarcanda; in Occidente venne conquistata tutta l'Africa del Nord (il
Maghreb, dal 647 al 663) fino alla Penisola iberica. Entro il 705, il
"lontano Occidente" del Marocco era in mano agli arabi e si iniziava il
lento e faticoso processo di islamizzazione delle popolazioni berbere. Nel
711 i musulmani misero piede in Spagna, sconfiggendo velocemente i Visigoti
e arrivando entro il 720 alla Catalogna ed alla Settimania (Gallia
meridionale). Anche in questo caso la repentinità della conquista viene
spiegata con la complicità della popolazione, in particolare degli ebrei,
degli ariani (i re visigoti si erano da tempo convertiti al cristianesimo
"romano") e delle fazioni nemiche alla casa regnante.

Al 717, sul fronte orientale, i musulmani avevano posto l'assedio a
Costantinopoli, ma la distruzione della flotta araba grazie al "fuoco
greco" impedì temporaneamente l'espansione verso la Penisola balcanica.
L'importante vittoria di Leone III Isaurico venne ridimensionata in
Occidente nella storiografia successiva, perché l'imperatore era un eretico
iconoclasta: il mito di aver fermato gli arabi venne tributato invece a un
fatto secondario, la battaglia di Poitiers che ebbe come protagonista Carlo
Martello, personaggio del nascente astro della dinastia carolingia.

Tra il 718 e il 730 i musulmani conquistarono e razziarono la tutta la
Provenza e il bacino del Rodano. Nella penisola iberica frattanto però
resistettero focolai di resistenza cristiana, dai quali il goto Pelagio
organizzò nel 720 il principato delle Asturie, che circa venti anni dopo si
trasformò in regno con capitale a Oviedo (fondata nel 760).

Secondo una tradizione molto radicata i musulmani vennero fermati con la
battaglia di Poitiers del 732 (o 733) dal merovingio Carlo Martello. In
realtà tale avvenimento ebbe un mito che probabilmente oltrepassò la sua
reale importanza storica, grazie alla propaganda della dinastia carolingia,
che si sarebbe affermata da lì a poco. Le razzie infatti non terminarono
negli anni successivi e si assistette piuttosto a un graduale esaurirsi
della spinta araba che forse era la naturale conclusione del processo di
espansione. Nel 734 infatti veniva presa Avignone e contemporaneamente
veniva saccheggiata Arles. Nel 737 gli Arabi arrivarono a saccheggiare la
Borgogna, dove prelevarono un'enorme quantità di schiavi da portare in
Spagna. Carlo Martello era impegnato nelle continue campagne nel sud della
Francia, ma i continui doppi giochi di alleanze trasversali e di tradimenti
rende impossibile una netta divisione tra i due schieramenti, tanto che ad
alcuni franchi i raid musulmani fecero anche comodo, all'interno di una
lotta per il potere molto complessa.

Nel 751, sul fronte orientale, la battaglia di Talas segnò la spartizione
dell'area altaica tra musulmani e Impero cinese della dinastia Tang.
l'espansione islamica si andava esaurendo per la fine della spinta e per la
stanchezza verso il continuo stato di guerra. Inoltre nei nuovi territori
frutto di incursioni (come la Francia) non c'erano le condizioni di
insoddisfazione delle popolazioni o di scontri interni che avevano permesso
la rapida conquista di Africa e Spagna.

L'apporto culturale arabo

L'elemento arabo-berbero (ma non dimentichiamo anche la presenza persiana)
portò all'Occidente cristiano nuove conoscenze tecnologico-scientifiche,
specie nell'agricoltura, con l'introduzione di non poche piante del tutto
sconosciute (canna da zucchero, carciofo, riso, spinaci, banane, zibibbo,
cedri, limone, arancia dolce o cotone, come pure spezie di vario tipo,
quali la cannella, i chiodi di garofano, la noce moscata - ossia di Mascate
- il cardamomo, lo zenzero e lo zafferano) e anche reintroducendo colture
abbandonate dalla fine del cosiddetto periodo classico "antico" (innanzi
tutto l'ulivo e l'albicocco). Furono introdotte le tecniche costruttive dei
mulini ad acqua e a vento, la carta (di provenienza cinese), e tecniche
bancarie quali l'assegno e la lettera di cambio, senza dimenticare il
formidabile apporto nella scienza della matematica, quali l'algebra o la
trigonometria, il sistema decimale (elaborato in ambito indiano) o il
concetto di zero.

I musulmani svilupparono grandemente la medicina, l'alchimia (genitrice
della moderna chimica) e l'astrologia, con gli annessi studi astronomici
(da ricordare l'introduzione dell'astrolabio). Anche nella filosofia il
loro apporto contributivo per l'Europa continentale fu di capitale
importanza grazie sia alle traduzioni da essi approntate o da essi
commissionate, sia all'interpretazione o reinterpretazione dei grandi
filosofi dell'antichità. Vennero nuovamente divulgati o riscoperti non
pochi testi di filosofia e di pensiero scientifico prodotti sia in età
classica che in età ellenistica. Grazie a tali traduzioni l'Europa
occidentale e centrale (che aveva quasi del tutto cancellato il ricordo del
retaggio culturale espresso nell'antichità classica in lingua greca) tornò
in possesso di opere da tempo trascurate e a rischio di totale oblio.

I musulmani sotto dominazione abbaside, fatimide e andalusi crearono
biblioteche e strutture d'insegnamento pubbliche che - come nel caso di
Cordova - costituirono di fatto le prime università del Vecchio Continente,
alimentate dal sapere della cultura persiana antica, da quella indiana e da
quella greca ed ebraica. In Occidente la fama di medici quali Avicenna e
Razī divenne duratura, tanto che i loro lavori divennero libri di testo
fino al XVIII secolo, mentre di notorietà non minore fruirono gli studi di
filosofi quali Averroè (che di Aristotele "il gran Comento feo", diceva
Dante Alighieri) e Geber, considerato per secoli anche in ambito cristiano
il più grande alchimista.

La rottura dell'unità islamica

Da al-Mansūr ad al-Mutawakkil il califfato conobbe la sua epoca d'oro, con
un impero vastissimo che toccava da una parte l'Atlantico e dall'altra
penetrava nel sub-continente indiano. L'eccessiva ampiezza fece lentamente
esaurire le spinte verso l'esterno, che conobbero un arresto nel terzo
decennio dell'VIII secolo.

Gli Omayyadi avevano trasformato le conquiste in un impero ereditario, con
un'amministrazione fiscale sempre più preoccupata a drenare risorse per
forze armate pletoriche e relativamente efficienti e disciplinate. Grande
preoccupazioni causavano gli sciiti e i kharigiti, quando nacque un forte
contrasto tra la dinastia al potere e la famiglia degli abbasidi, che
sconfissero l'ultimo califfo omayyade in una grande battaglia nel 750. Nel
762 il nuovo califfo al-Mansur inaugurava una nuova epoca con una capitale
appositamente fondata, Baghdad sul Tigri. La scelta spostava notevolmente
il baricentro dell'impero verso est ed era un'aperta rivalsa contro la
corte degli omayyadi, troppo ispirata a Bisanzio. Un membro della casa
omayyade però riuscì a fuggire nella Penisola iberica e a fondare il nuovo
emirato di al-Andalus, con capitale Cordova, che riuscì a imporre la
propria egemonia su buona parte della Penisola, tanto che nel 929 'Abd
al-Rahman III assunse il titolo di califfo.

L'enorme dilatazione del califfato e la sempre minor efficienza
dell'amministrazione favorirono rivendicazionismi nazionali e, dopo
l'autonomia di governo riconosciuta dagli Abbasidi ad Aghlabidi e Tahiridi,
si ebbero le prime esperienze indipendentistiche, prima delle quali fu
quella dei Tulunidi in Egitto e Siria. Si formarono così, con l'andare del
tempo, emirati e sultanati indipendenti, non di rado in lotta fra loro.
Tutto ciò moltiplicò le corti dando nuovo respiro all'economia (in grado
ora d'investire sul posto e di non essere costretta ad arricchire il solo
centro dell'impero), oltre che alla scienza e alle attività culturali in
genere grazie a una vivace committenza da parte dei vari sovrani.

Si ebbe l'autonomia della Tunisia sotto gli Aghlabidi di Qayrawan (inizio
del IX secolo), e quella dell'Egitto, con le dinastie dei Tulunidi
(868-905), Ikhshididi (935-969) e Fatimidi. Questi ultimi, dichiaratisi
discendenti della figlia di Maometto, Fātima, conquistarono l'Egitto nel
969 muovendosi dall'Algeria, fondando una nuova capitale chiamata Il Cairo
e proclamando un califfato sciita che sarebbe durato fino al 1171. Gli
Ziridi poi, già sottomessi ai Fatimidi, si impose nell'area dell'attuale
Tunisia, Tripolitania e algerina orientale dal 972 al 1167.

Sebbene poi gli altri musulmani rispettassero la formale sudditanza alla
dinastia sunnita di Baghdad, ormai il processo di frammentazione era
inarrestabile e vide il fiorire di alcune dinastie locali che spesso
diedero vita a splendide culture: la dinastia degli Hamdanidi tra Aleppo e
Mossul (890-1003), la dinastia dei Tahiridi e Samanidi in un immenso
territorio in Asia centrale con capitale a Bukhara (819-999), o i Buwayhidi
in Iran (932-1055), che arrivò a governare Baghdad e il territorio tra
Siria meridionale, Giordania e Iraq.

Alla fine del IX secolo vennero alla luce anche delle eresie, quali quella
degli estremisti sciiti-ismailiti, detti Carmati, nel Bahrein, che rese
necessario il taglio delle rotte commerciali nel Golfo Persico dirottate
nel Mar Rosso e nel Corno d'Africa.

L'Europa carolingia

La fine della dinastia merovingia

I quattro figli maschi di Clodoveo divisero il regno in altrettante
regioni, che negli anni successivi vennero anche allargate grazie a
conquiste verso oriente e verso sud. Neustria e Aquitania andarono a
Cariberto, Austrasia e Alvernia e Provenza a Sigiberto I, Borgogna a
Gontrano e la regione attorno a Tournai a Chilperico I. La nascita in quei
tempi della lingua francese rende bene l'idea di una popolazione
prevalentemente gallo-romana (il francese è infatti lingua neolatina)
assoggettata alla minoranza germanico-franca al potere. Il retaggio
culturale latino era ancora più forte nelle città del versante
mediterraneo, dove infatti la lingua provenzale e occitana sono più
marcatamente neolatine.

Restavano fuori dalla sfera di influenza franca lo stato degli Alemanni
(più o meno l'attuale Svizzera), la Bretagna, l'Occitania e i vasconi (i
Paesi Baschi) dell'area pirenaica.

Nel VI secolo il regno franco pativa una crisi per la disgregazione
politica e le difficoltà dell'agricoltura. I re Merovingi, per la loro
debolezza cronica, vennero infatti chiamati re fannulloni, forse proprio
per il fatto che il loro potere ben presto si affievolì a favore di un
casato di servi, i Pipinidi, poi detti Carolingi.

Una prima riunificazione era stata provata dalla regina d'Austrasia
Brunechilde, a capo del regno come reggente per i figli e poi, dopo la
morte prematura di essi, per i nipoti.

Ma l'impresa riuscì nel 613 Clotario II di Neustria riuscì a ricomporre
tutto il regno franco sotto la sua autorità, avvalendosi dell'aiuto di due
importanti esponenti dell'aristocrazia austrasiana, arnolfo di Metz e
Pipino di Landen. Nello stesso anno Clotario mise a morte Brunechilde, che
aveva perso l'appoggio della nobiltà. A differenza di Brunechilde, Clotario
doveva avere l'indiscutibile vantaggio per la nobiltà franca di lasciare un
ampio margine di potere. L'anno successivo egli legava la nomina dei
vescovi alla sanzione reale.

Alla morte di Clotario (629), Arnolfo si ritirò in un monastero, morendo
poco dopo in odore di santità, mentre il nuovo re Dagoberto, sentendo forse
l'oppressione della nobiltà austrasiana, spostò la corte da Metz a Lutetia
(Parigi), portandosi con sé Pipino, che nella nuova capitale aveva meno
appoggi ed era più facilmente controllabile. Nel 639 Dagoberto morì
lasciando dei figli bambini e un anno dopo morì anche Pipino.

Nel 631 Grimoaldo, figlio di Pipino di Landen, riprendeva la carica di
Maestro di Palazzo, credendo i tempi maturi per un colpo di mano, che
intendeva assicurare il trono a suo figlio Childeberto. Ma l'opposizione
della nobiltà reagì duramente trucidando nel 656 circa sia Grimoaldo che
suo figlio.

Fu solo nel 687 che il nipote sia di Arnolfo di Metz che di Pipino di
Landen Pipino di Heristal, dopo aver vinto la battaglia di Tertry e
guadagnato l'appoggio della nobiltà riuscì a diventare la nuova guida per i
franchi, rinsaldata dalla leggendaria vittoria di Carlo Martello alla
battaglia di Poitiers sugli arabi e consacrata con Pipino il Breve, che
fondò la dinastia reale pipinide-arnolfingia, poi detta carolingia.

Alla morte di Carlo Martello (741) la Francia era priva di re (Teodorico IV
era morto nel 737 senza eredi), ma non di maggiordomi, coi figli di Carlo
Pipino il Breve e Carlomanno più forti che mai. Essi misero sul trono
Childerico III, dalla genealogia incerta, eloquentemente soprannominato il
re fantasma, essendo solo un fantoccio nelle mani dei pipinidi. Il regno
era di fatto comandato da Carlomanno (il nord con Austrasia, Alemannia e
Turingia) e Pipino (il sud con Neustria, Borgogna e Provenza). Carlomanno
si ritirò in seguito in un'abbazia, così che Pipino si trovò ad essere di
fatto l'unico uomo di potere. In questo contesto Pipino si decise a fare il
passo fondamentale, inviando a papa Zaccaria degli amabasciatori nel 751
per saggiarne la disponibilità a incoronarlo re.

Pipino, assodata la disponibilità del papa che proprio in quegli anni era
in cerca di alleati contro la minacciosa espansione dei Longobardi verso
Roma, fece rinchiudere il suo signore Childerico III, e si proclamò alla
testa del regno al suo posto. La fine del regno dei merovingi fu marcata,
secondo la tradizione franca dei "re capelluti", dalla rasatura che venne
imposta a Childerico. Pipino diventò così il primo re dei Franchi
carolingi, per prima cosa secondo le tradizioni del suo popolo e in seguito
per la Chiesa cattolica.

Fu cruciale per la storia europea l'atto, giuridicamente illegittimo,
dell'incoronazione papale (fino ad allora i re erano stati solo benedetti
dal Papa, mentre lo status giuridico a regnare doveva provenire dall'unico
erede dell'Impero romano, il sovrano bizantino). Sia Pipino stava usurpando
un titolo di sovrano "sacrale" verso i Germani, sia il papa si stava
arrogando un potere di legittimazione che non aveva fondamento giuridico
definito. Ma nella pratica la sacralità del papa compensò la fine della
sacralità della dinastia merovingia, inoltre la presenza di un imperatore
"eretico" (iconoclasta) come Leone III sul trono di Bisanzio causava un
vuoto di potere che il papa aveva già manifestato di volersi arrogare
(nacque proprio in quegli anni il documento falso della Donazione di
Costantino). Iniziò con pipino anche la cerimonia dell'"unzione" regale con
uno speciale olio benedetto, un atto estraneo al mondo germanico o romano,
che si rifaceva direttamente all'unzione dei Re d'Israele presente nella
Bibbia. In quel periodo nacque probabilmente per analogia anche la leggenda
dell'unzione di Re Clodoveo con un olio benedetto prortato miracolosamente
da una colomba all'arcivescovo di Reims san Remigio per volere dello
Spirito Santo.

Papa Stefano II si recò in Francia per chiedere il supporto di Pipino, che
ricevette con la nomina per sé e per i suoi figli a patrizi romani (cioè
protettori di Roma), ed inviò i suoi eserciti in Italia nel 754 e nel 756,
sconfiggendo le truppe di re Astolfo dei Longobardi, riconquistando le
terre bizantine dell'Esarcato di Ravenna e della Pentapoli, territori che
erano finite sotto la mano del re longobardo Astolfo: si tratta di un'area
che va dalle città di Forlì e Ravenna fino ad Ancona. Si impadronì di
queste terre, ma ne fece dono al papa anziché restituirle ai Bizantini, che
protestarono invano contro questo atto di forza. Più ancora che la
donazione di Sutri, questo fu il vero inizio di uno Stato della Chiesa.

La benevolenza del papato e l'energia dei nuovi sovrani cancellarono presto
dalla memoria collettiva qualsiasi ricordo di usurpazione.

Carlo Magno

Carlo Magno, figlio di Pipino il Breve, fu senza alcun dubbio il sovrano
che segnò maggiormente l'epoca carolingia, per la longevità del suo regno,
ma anche grazie al suo carisma, alle sue conquiste militari (riuscì ad
estendere il regno dai Franchi a tutta la Gallia, eccetto la Bretagna, alla
maggior parte della Germania, all'Italia e alla Spagna) e alle sue riforme
(nel campo dell'educazione, dell'economia, e l'inizio della restaurazione
dello Stato).

Carlo condusse diverse campagne militari di successo, specie contro i
Sassoni e gli Avari, convertiti a forza al Cristianesimo. Un sostanziale
fallimento fu invece la sua azione contro gli Arabi di al-Andalus che
doveva servire a qualificarlo come "difensore" della Cristianità,
rinverdendo il passato trionfo del nonno Carlo Martello contro i musulmani
nella Battaglia di Poitiers. Non solo Carlo dovette rinunciare al suo
assedio di Saragozza, vuoi per l'indisponibilità dei cristiani spagnoli di
avere Carlo come loro "difensore", vuoi per l'arrivo di inquietanti notizie
circa un'improvvisa grave ribellione dei Sassoni, ma la sua retroguardia,
nel valicare i Pirenei per tornare in territorio franco, fu decimata dalle
popolazioni basche (in parte sommaria cristianizzate ma ancora
sostanzialmente pagane) nel famoso passo di Roncisvalle: episodio ricordato
nei secoli avvenire dalle Chansons des gestes.

A seguito dei successi con la sconfitta dei Longobardi si alleò col papa il
quale lo incoronò imperatore la notte di Natale dell'800: era nato l'Impero
carolingio. Giuridicamente una qualsiasi legittimazione temporale sarebbe
dovuta pervenire dall'imperatore bizantino, ma Carlo e il papa agirono nel
solco dell'unzione di Pipino il Breve, legittimati dalla pretesa continuità
rispetto all'Impero romano rivendicata dal papa e dalla crisi dell'Impero
bizantino dilaniato dalle lotte interne e dall'eresia iconoclasta.

L'organizzazione dell'Impero carolingio

Carlo Magno era a capo di una federazione di popoli che conservavano i loro
costumi. L'organizzazione del vasto impero creato da Carlo si caratterizzò
per la permanenza delle cariche elettive della tradizione germanica, tra le
quali i conti costituivano la più importante. Questi mantenevano le
funzioni tradizionali dell'età merovingia: presiedevano l'assemblea dei
liberi, esercitavano la giustizia e riunivano sotto il loro comando la
comunità di liberi in caso di guerra. I conti, nonostante vengano indicati,
per comodità, a capo di una circoscrizione, non governavano una unità
territorialmente definita, bensì guidavano una comunità di individui che si
riconoscevano come Franchi: in Italia infatti, essendo i Franchi poco
numerosi anche dopo la conquista, si mantenevano attive le cariche
longobarde, i duchi, così come in Sassonia prevalevano le autorità proprie
di quel popolo.

La maggiore differenza consiste nel fatto che i conti diventarono i
possessori fondiari più importanti, sia per le proprie terre in allodio (di
loro proprietà privata), sia per le terre concesse in beneficio, da parte
del re o di un altro signore più potente, cui si legavano. Questo comportò
una duplice funzione: carica popolare della tradizione germanica e signore
fondiario di vaste curtes, che lo rendeva responsabile di una giustizia,
nelle sue terre, di tipo signorile, che proprio egli nella tutela
dell'ordinamento tradizionale, doveva combattere. In tal senso, i continui
capitolari del re, e gli appelli inviati tramite i suoi emissari, i missi
dominici, erano indirizzati ai conti nella necessità di richiamarli al
rispetto delle consuetudini nelle loro proprietà.

La presunta centralizzazione dell'Impero carolingio pertanto, deve essere
considerata in base al più frequente legame del re, la cui carica popolare
era ora maggiormente legittimata nella nuova veste di imperatore cristiano,
con i capi militari. La difficoltà da parte del re di gestire le terre
fiscali in suo possesso lo portò a favorire la concessione di numerose
curtes in beneficio, in favore di importanti elementi della nobiltà
fondiaria, i quali, la maggior parte, ricoprivano le cariche popolari: i
conti, dunque, oltre a rispondere al re come capo dell'esercito popolo, gli
erano fedeli in quanto membri della sua clientela vassallatica, e in base a
ciò erano legati ad alcuni obblighi che tale legame comportava, la fedeltà,
particolarmente militare, il consiglio.

D'altra parte è importante considerare che erano diversi gli elementi a
capo di una clientela vassallatica, e la interpretazione tradizionale che
trasferisce al Regno franco una piramide feudale che fa capo al re, in cui
tutti i funzionari erano suoi vassalli, non è accettabile, e si tratta di
un trasferimento all'età carolingia di un sistema organizzativo presente
soltanto a partire dal XIII secolo quando il re, in effetti, legò a sé i
principi territoriali tramite il suo riconoscimento di signore feudale di
tutto il regno. Nel periodo carolingio il rapporto vassallatico ebbe una
funzione importante, ma non costituì un sistema definito (fu decisivo mezzo
di ricomposizione territoriale soltanto tra il X e XII), e soprattutto
l'ordinamento prevalente, anche sotto Carlo Magno, restò quello
tradizionale.

Il re inoltre disponeva di cariche importanti come gli scabini - giudici
che tutelavano la giustizia tradizionale - e i marchesi. Questi ultimi
erano posti alla guida delle regioni periferiche dell'impero, e avevano la
funzione di guidare le autorità più importanti, raggruppando più contee, e
coordinare la vita militare.

Economia

Mentre l'impero romano d'Occidente aveva basato la propria economia sugli
scambi commerciali, soprattutto marittimi e sulla vita urbana, gravitando
verso il Mediterraneo, l'impero carolingio aveva come base economica
l'agricoltura latifondistica, caratterizzata prevalentemente da una
produzione di sussistenza. Le curtes erano articolate in base ad una
distinzione tra la terra direttamente gestita dal proprietario fondiario
attraverso manodopera servile direttamente alle sue dipendenze, la pars
dominica (terra del dominus), e la terra data in concessione ai coloni, la
pars massericia. Quest'ultima era composta da piccoli poderi, detti mansi,
sufficienti al sostentamento di una famiglia (5-30 ettari), concessi in
affitto a famiglie di massari liberi in cambio di un canone in denaro o in
natura oppure affidati al lavoro dei servi casati. I massari pagavano al
proprietario il canone e si impegnavano ad effettuare nella pare dominica
un certo numero di servizi per il signore, detti corvées (richieste).

Solitamente la pars dominica comprendeva un mulino ed altri servizi utili
alla comunità.

Le curtes non rappresentano territori compatti, ma risultano frammisti
spesso a possessi di altri signori fondiari, indominicati o in concessione:
i "villaggi" erano spesso collocati dove maggiore era la concentrazione di
terre frammiste, e riunivano le abitazioni di coloni che rispondevano a
diversi signori. Gli scambi erano quasi del tutto inesistenti, tuttavia
viene valutato in modo piuttosto positivo il ruolo delle eccedenze della
produzione fondiaria: nei villaggi o in centri più consistenti e di nuova
formazione, erano frequenti piccoli mercati locali, dove lo scambio
avveniva prevalentemente tramite il baratto, data la scarsità di moneta.
Perciò è indubbia la presenza di scambi spontanei, regionali: d'altra parte
le rotte continentali nord-sud, vedevano commercianti musulmani che dalle
sponde occupate dell'Africa proponevano beni di lusso e merci pregiate,
così come i Frisoni, attivi nella regione moso-renana, e gli Ebrei.

In un'ottica più ampia, è a partire dall'inizio del secolo IX, nonostante
le invasioni, che inizia quel movimento che comporterà un aumento della
resa agricola e conseguentemente demografico, fondamentale per la rinascita
dell'occidente medievale. Certamente, nel periodo carolingio, l'elemento
più rilevante, rispetto al quadro desolante dei due secoli precedenti,
sembra limitarsi ad una riorganizzazione della produzione agricola nella
nascita della villa classica carolingia: le vie di comunicazione sono
sempre prive di manutenzione, e le vie fluviali e marittime sono
privilegiate.

Rinascita carolingia

Carlo Magno sostenne una ripresa culturale (rinascenza carolingia),
favorita dall'influenza della cultura anglosassone, che si concretò
nell'istituzione della scuola palatina, presso il palazzo reale di
Aquisgrana: fu favorito l'insegnamento delle arti secondo la divisione nel
trivium, e nel quadrivium, in un rinnovato interesse per gli studi
classici.

In generale ripresero vigore le scuole presso le sedi vescovili, le scuole
cattedrali, e nei monasteri.

I più importanti autori contemporanei (e vicini) a Carlo Magno sono
ricordati prevalentemente per opere storiche: Eginardo, scrisse un
importante l'unica biografia di Carlo Vita Karoli, in cui il sovrano è
tratteggiato prevalentemente secondo la tradizionale regalità germanica; e
Paolo Diacono, longobardo, che fu autore dell'Historia Langobardorum, opera
fondamentale per la storia del regno longobardo. Alcuino di York, fu
importante per la direzione della Schola Palatina.

È nel periodo carolingio che venne elaborata una nuova forma di scrittura,
la minuscola carolina, per facilitare il lavoro di copia degli amanuensi e
la lettura dei testi essenziali, costituendo la base di ogni successiva
corsiva minuscola.

Declino dell'Impero

Già con il figlio di Carlo Magno, Ludovico il Pio, la debolezza del potere
centrale aveva innescato una deriva dell'Impero carolingio della quale
approfittarono le aristocrazie per esercitare il potere in maniera sempre
più libera ed arbitraria. Con la successione a Ludovico si scatenò tra i
figli dell'imperatore una guerra civile, con Ludovico ancora in vita, che
fu ricomposta solo dopo la morte dell'imperatore, con la concessione del
primogenito Lotario I di terre ai suoi fratelli superstiti secondo la
divisione originariamente pensata dal padre (trattato di Verdun, 843).

Con la morte di Lotario si avvicendarono sul trono gli altri due fratelli
Ludovico il Germanico e Carlo il Calvo, per poi vedere l'ascesa di Carlo il
Grosso, figlio di Ludovico il Germanico. Pressato dalle incursioni saracene
e normanne Carlo fu costretto ad abdicare dall'aristocrazia franca che si
rifiutava di obbedirgli, venendo imprigionato e senza alcun erede: nell'888
l'Impero carolingio vacillava già in profonda crisi.

Società ed economia europea tra VI e VIII secolo

Il paesaggio dell'Europa alto medievale era dominato da boschi, foreste e
paludi, soprattutto nelle aree dove c'era stato un forte popolamento
germanico, per via dello stile di vita di queste popolazioni, basato su
caccia e allevamento brado. Le pratiche agricole erano assai ridotte e con
bassissimi rendimenti (intesi come rapporto tra seminato e raccolto),
almeno fino all'introduzione del grande aratro a ruote con coltro e
versoio, che si ebbe lentamente a partire dall'VIII secolo. Gli animali
maggiormente allevato erano i suini, anche se nel mondo romano-bizantino
restò la predilezione per gli ovini.

Non si deve confondere l'idea di un contadino alto-medievale con quella del
suo corrispettivo basso-medievale. In definitiva infatti si deve tener
conto che se si può parlare di "contadino" (abitante del "contado", cioè di
villaggio fuori delle città) esso non era prevalentemente "agricoltore", ma
espletava tutta una serie di attività come quelle di pastore, cacciatore,
allevatore, pescatore e raccoglitore di frutti spontanei, che garantivano
alla sua dieta una certa varietà in quantità non necessariamente scarse. Se
dall'XI secolo si registrò un aumento nella produzione agricola, ciò non
significò inequivocabilmente un miglioramento nell'alimentazione, perché i
maggiori terreni coltivati significarono anche una riduzione dell'habitat
della selvaggina e dei frutti spontanei, sostituiti dal nutrizionalmente
più povero pane. Inoltre tra XI e XII secolo il feudalesimo ridusse la
libertà di caccia e pesca, distanziando sempre maggiormente l'alimentazione
dei ceti subalterni da quella dei ceti dirigenti. Ciò ebbe come conseguenza
un'endemica denutrizione che alla lunga ridusse le naturali difese
organiche e spianò la strada all'epoca delle grandi epidemie.

Già nel VI secolo la cosiddetta peste di Giustiniano aveva decimato la
popolazione delle città, mentre fin dalla tarda antichità continuava il
processo di spopolamento con abbandono delle città e dei villaggi nelle
campagne in favore di villae difese militarmente dove i contadini si
assoggettavano a un regime di semi-libertà in cambio di protezione. Si
calcola che tra VII e VIII secolo la popolazione europea registrò il
livello più basso. I nuclei urbani non cessarono mai di esistere, arroccati
spesso attorno alla maggiore autorità locale che era il vescovo, unici
garanti di una certa attività politica, economica ed intellettuale. Spesso
però nelle città le mura urbane venivano rimpicciolite, magari con
materiali di scarto. Si diffuse l'economia curtense, ritenuto dalla
storiografia ottocentesca e primonovecentesca un sistema chiuso
praticamente autarchico, mentre gli storici contemporanei sottolineano la
presenza di un seppur modesto commercio.

Il sistema stradale romano si degradò rapidamente, sia per l'incuria, sia
per la deliberata distruzione da parte delle popolazioni locali che ormai
vedevano le strade come mezzo per facilitare l'arrivo di eserciti nemici e
razziatori. Gli spostamenti di lungo raggio ormai si facevano
preferibilmente per via fluviale e marittima.

Nuove incursioni barbariche: Ungari, Normanni e Saraceni

Se tra il V e l'VIII secolo le incursioni di popolazioni "barbare" erano
state pressoché ininterrotte, esse erano venute prevalentemente da est, con
popolazioni di ceppo uro altaico, quali àvari e bulgari. Una nuova ondata
si registrò nel IX secolo, con gruppi non numerosi ma molto agguerriti e
affamati di preda, provenienti sia da est (gli ungari), ma anche, e questa
fu una novità nel panorama europeo, da sud (saraceni) e da nord (normanni).
Per la prima volta dal tempo dei vandali le incursioni provenivano dal mare
e ciò comportò gravi conseguenze per tutti gli insediamenti costieri, che
andò dallo spopolamento alla vera e propria rifondazione in zone interne
più al riparo.

I Saraceni in Sicilia

La grande offensiva araba che investì il Mezzogiorno d'Italia nel corso
dell'VIII e del IX secolo ebbe come protagonista la dinastia degli emiri
aghlabidi, consolidatasi a partire dall'800 in quel periodo in quella
regione che gli Arabi chiamavano Ifrīqiya e che era costituita in pratica
dalla Tunisia, da parte dell'Algeria occidentale e piccole parti della
Cirenaica.

La penetrazione araba in Sicilia ebbe inizio nell'827, sostenuta dal nobile
locale Eufemio in chiave anti-bizantina, ma l'esercito arabo-berbero,
guidato inizialmente dall'anziano giureconsulto Asad ibn al-Furāt, impiegò
numerosi decenni prima di superare la forte resistenza locale e quella dei
Bizantini che avevano il controllo dell'isola. In Sicilia, dopo la caduta
di Palermo nell'831, sorse così un emirato che, nell'899, diventò di fatto
autonomo per quasi un secolo dal potere dei Fatimidi che, nel frattempo,
avevano sostituito in Ifrīqiya gli Aghlabidi.

Mediante una lenta conquista, prolungatasi per tutto il secolo e completata
nel 902 con la caduta di Taormina, gli Arabo-Berberi d'Ifrīqiya si
insediarono stabilmente in Sicilia, sostenuti con una consistente
immigrazione dal Nordafrica e da una riuscita opera di islamizzazione delle
popolazioni isolane, soprattutto nella zona occidentale dell'isola.
Maggioritario rimase comunque l'elemento latino e greco; e non si deve
trascurare il ruolo delle comunità ebraiche, che abbandonarono l'isola solo
molti secoli dopo, per disposizione spagnola.

Nel resto del Meridione, ad eccezione dell'emirato di Bari, che peraltro
non si orientò mai verso la costruzione di un dominio regionale, e di
quello di Taranto, in Puglia e in Campania, la presenza araba ebbe il
significato solo di un'espansione al fine di realizzare bottino. Per questo
i musulmani talora dettero vita a insediamenti stabili che potessero
fungere da basi e sostenere le loro azioni militari nell'entroterra e sui
mari (in particolare si ricordi la base sul Garigliano, o del Traetto). Non
migliore fortuna ebbero i tentativi di espansione islamica verso la
Calabria sul finire dell'VIII secolo.

Il dominio arabo sulla Sicilia ebbe termine nel 1091 ad opera dei Normanni.
Il periodo della dominazione araba ebbe influssi positivi sull'isola sia in
campo economico (introduzione di forme di agricoltura più avanzate con
l'eliminazione del precedente latifondo e miglioramento della produttività
che contribuì a dare un forte impulso ai già attivi commerci), sia in
quello culturale (Palermo conobbe una splendida fioritura artistica e fu
ricordata come la principale città islamica del Maghreb, dopo Cordova, per
il suo alto numero di moschee, di bagni pubblici hammām e di istituzioni
scolastiche).

Nascita della società feudale

Alla disgregazione del potere centrale ed al pericolo delle incursioni
esterne la società europea rispose colmando "spontaneamente" i vuoti di
potere tramite la rete vassallatico-beneficiaria, più conosciuta come
sistema feudale. Consisteva nella sottomissione di individui (i vassalli)
ad altri (i signori), in un rapporto privato che prevedeva reciproci
vantaggi: in cambio della fedeltà e del servizio del vassallo il signore
concedeva infatti un "feudo", cioè spesso un terreno, ma anche un beneficio
monetario o materiale di altro tipo. Nel caso di terreni più ampi il
vassallo riceveva anche diritti giuridici consistenti nell'immunità e nella
delega ad amministrare la giustizia ed a goderne dei proventi pecuniari.

Il feudo però restava di proprietà del signore, concesso in possesso al
vassallo che quindi non poteva né trasmetterlo in eredità, né alienarlo. A
questa situazione si oppose la società feudale ottenendo nell'877 da Carlo
il Calvo la possibilità di trasmettere i feudi in eredità, seppur
provvisoriamente, in casi eccezionali, come la partenza del re per una
spedizione militare.⁶ Soltanto dal 1037 ci fu la vera ereditarietà, quando
i feudatari ottennero l'irrevocabilità e trasmittibilità ereditaria dei
beneficia con la Constitutio de feudis dell'imperatore Corrado II.⁷ Da
allora in poi si parla di signoria feudale, che sopravvisse tra alterne
vicende fino almeno al XVIII secolo.

Le monarchie postcarolingie

L'Europa assistette alla progressiva polverizzazione del potere sia per la
debolezza dell'Impero, sia per lo stato di emergenza causato dalle nuove
invasioni. Le attività commerciali tornarono a ristagnare per l'insicurezza
delle vie di comunicazione, con un ritorno verso forme di autarchia.

Questo isolamento e dispersione del potere aveva favorito la comparsa di
caratteri sempre più marcatamente nazionali nelle ex-regioni dell'Impero
romano, tanto che già dal IX-X secolo è lecito parlare di nascita delle
nazioni moderne: a metà del IX secolo si hanno già le prime tracce scritte
di antiche forme di quelle che sono oggi la lingua francese o tedesca.

Progressivamente, nei secoli XI e XII, si arrivò a un processo di
riorganizzazione del potere delle varie monarchie, creando una sorta di
"piramide" che formalizzò la già presente rete vassallatico-beneficiaria e
vi mise al vertice i sovrani degli stati nel frattempo sorti. Queste
monarchie vengono appunto dette "feudali", poiché nella logica di governo
inglobavano il sistema feudale.

Francia

Nel X secolo la corona francese fu contesa tra i carolingi e i discendenti
del conte di Parigi Eude. Nel 987 Ugo Capeto, della dinastia di Eude,
riuscì a prendere il potere fondando la dinastia che da lui prese il nome
di capetingia. Il nuovo regno di Francia si estese verso ovest (Britannia),
verso sud (Occitania) e verso est (Renania) sopravvivendo tra alterne
vicende fino al 1792. Fino all'inizio dell'XI secolo i capetingi erano
stati in grado di controllare solo la Francia centro settentrionale, con il
resto del regno diviso in potenti ducati (Bretagna, Normandia ed Aquitania)
e le contee di Fiandra, Lorena, Champagne, Borgogna e Tolosa. Nel 1066
Guglielmo il Conquistatore, duca di Normandia e quindi vassallo del re di
Francia, era nel frattempo diventato re d'Inghilterra, creando la
situazione paradossale di essere vassallo e parigrado del re
rispettivamente al di qua e al di là della Manica. Papa Alessandro II
legittimò la conquista di Guglielmo, però questa legittimazione
sottintendeva la concessione in feudo al re e ai suoi eredi da parte del
pontefice.

La situazione divenne ancora più complicata quando nel 1154 Inghilterra e
Normandia passarono a Enrico II dei Plantageneti, conti d'Angiò: con il
matrimonio con la duchessa d'Aquitania Eleonora, personaggio di
straordinaria personalità e cultura, divorziata da Luigi VII di Francia,
entrava nella sfera inglese anche l'Aquitania, per la quale scaturirono una
serie di guerre che tra battute di arresto e riprese si conclusero solo nel
XV secolo e che furono alla base della rivalità secolare tra Francia e
Inghilterra. Nonostante le difficoltà (alle quali va aggiunta la sconfitta
durante la seconda crociata), Luigi VII ebbe il merito di riuscire a
riorganizzare la burocrazia regia, con una rete di prevosti e balivi, che
riscuotevano le imposte ed amministravano la giustizia. Inoltre il re, per
indebolire la grande aristocrazia feudale, si avvicinò alla piccola
aristocrazia ed ai nascenti ceti medi delle città, in cerca di protezione
contro i soprusi e di una maggiore libertà che favorisse i commerci.

Germania

In Germania non si ebbe una delineazione nazionale altrettanto lineare,
essendo ancora forte la distinzione in quattro etnie fondamentali: bavari,
franconi e svevo-alemanni. Ogni etnia aveva a capo un duca, con poteri che
derivavano da tradizioni giuridiche e mitologiche legate al sostrato pagano
ancora esistente. La corona tedesca veniva aggiudicata dal IX secolo
attraverso un sistema elettivo che gravitava tra questi quattro duchi,
impostando un carattere tipicamente federale che ancora oggi sopravvive
nelle istituzioni della Germania contemporanea. Il carattere dinastico del
potere non era escluso ma era meno radicato che in altri paesi. Il
fondatore della monarchia tedesca viene considerato il duca di Sassonia
Enrico l'Uccellatore, padre di quell'Ottone I che riuscì a rifondare
l'Impero riconquistando la corona d'Italia.

La situazione all'inizio del X secolo si presentava particolarmente grave,
per la polverizzazione del potere a fronte delle pericolose minacce esterne
causate dalle frequenti invasioni degli ungari. Quando venne eletto al
trono il duca sassone Enrico detto l'Uccellatore (919-936) egli seppe dare
una risposta forte a questi problemi iniziando una riforma amministrativa e
militare del regno, facendo edificare una serie di fortezze che facessero
da centri difensivi, amministrativi, politici ed economici (un po' come
erano state le abbazie al tempo di Carlo Magno). Nel 935 egli ottenne una
significativa vittoria contro gli ungari, assoggettando anche le
popolazioni slave tra Elba e Oder.

Ottone I

Grazie ai suoi successi, i duchi tedeschi decisero di eleggere dopo di lui
suo figlio Ottone, che continuò l'opera paterna battendo definitivamente
gli ungari sul fiume Lech nel 955: gli sconfitti furono convertiti al
cristianesimo e vennero fatti insediare sul medio corso del Danubio, dando
origine a un regno che da essi prese il nome di Ungheria.

Dopo essere intervenuto anche in Italia, nel 962 Ottone si fece incoronare
imperatore, un titolo ormai desueto che egli seppe però rinvigorire.

La politica di Ottone si assestò quindi su tre direttrici principali:

- Organizzazione della trasmissione del potere centrale in maniera
  dinastica (ereditaria) piuttosto che elettiva, per frenare le lotte tra i
  duchi derivanti dalle elezioni, senza però calcare la mano sui ducati
  "etnici", ai quali venne lasciata un'equilibrata dose di autonomia.
- Arginamento della disgregazione feudale con l'investitura di
  ecclesiastici e il controllo della Chiesa (il controllo era una misura
  contro l'arbitrio delle aristocrazie locali e solo successivamente
  divenne fonte di conflitto tra clero e imperatori)
- Dialogo con l'Impero bizantino e spinta all'emulazione per contrastarne
  l'egemonia in Italia.

La via diplomatica fu così preferita alle campagne militari, dimostratesi
fallimentari; in nome della ragion di stato il figlio di Ottone, Ottone II,
sposò la principessa bizantina Teofane; ciò tuttavia non bastò né a far sì
che il basileus riconoscesse l'imperatore tedesco come suo pari, né a
trasferire il dominio sull'Italia.

La dinastia ottoniana

Dopo la morte del padre, avvenuta nel (973), Ottone II dovette subito
fronteggiare una ribellione nel regno di Germania. Poco dopo anche la
situazione a Roma, vessata dalla nobiltà locale, diventò preoccupante e il
re decise di scendere in Italia anche per compiere una spedizione contro i
musulmani di Sicilia, ma venne sconfitto duramente nel 982 scomparendo
l'anno successivo.

Il figlioletto Ottone III aveva appena tre anni, per cui l'Impero venne
tenuto in reggenza da Teofane. Sembrava ormai che il titolo di sovrano
fosse tornato ad essere un accessorio puramente formale, quando Ottone III,
ormai cresciuto e imbevutosi di cultura imperiale bizantina e di ideali
ascetici, grazie all'insegnamento di san Nilo di Rossano, seppe riportare
le cose alla normalità, con l'appoggio di alcuni arcivescovi tedeschi. Nel
996 scese in Italia e si fece incoronare imperatore.

Se i suoi predecessori avevano avuto come modello l'Impero di Carlo Magno,
Ottone III dovette sicuramente essere attratto dai fasti della Roma
imperiale di Costantino, scegliendo la città eterna come capitale nella
quale insediarsi e dalla quale governare il regno secondo l'ideale della
renovatio imperii. La sua prematura morte rende impossibile stabilire cosa
intendesse per ripristino ed è difficile comprendere quale fosse il suo
progetto e quale sarebbe stato lo sviluppo delle sue azioni future.

Borgogna

In Borgogna non esisteva una forte radice etnica come in Francia o in
Germania, per cui emerse meno sul profilo europeo. La sua corona fu oggetto
di contese feroci, ma il fatto di detenerla raramente portava a un potere
effettivo, come d'altronde accadde in Italia. Dal 951 divenne ad
appannaggio del re di Germania.

Italia centro-settentrionale

La situazione italiana è molto simile nelle caratteristiche a quella della
Borgogna: una corona puramente formale ma combattuta con ferocia tra i vari
pretendenti.

In Italia, l'indebolimento della compagine imperiale aveva portato a una
sorta di anarchia feudale, dominata dai signori locali nonostante alcuni
deboli monarchi si avvicendassero sul trono del Regnum Italiae, arrivando
anche talora a venire incoronati dal papa. Un'eccezione relativamente
solida fu il governo di Ugo di Provenza (926-946) che cercò di risolvere le
diatribe ereditarie sul titolo associandolo subito a suo figlio Lotario II.
Questi però scomparve già nel 950, per cui gli successe il marchese d'Ivrea
Berengario II, che a sua volta elesse come successore il figlio Adalberto.
Berengario, temendo lotte e trame per il potere, fece perseguire la vedova
di Lotario II, Adelaide, che si rivolse all'Imperatore tedesco Ottone I,
chiedendogli aiuto a fronte di quella che riteneva l'usurpazione della
corona da parte di Berengario. Ottone I accettò il pretesto per scendere in
Italia, dove doveva avere già progetti una volta consolidato il suo potere
in Germania. Dopo aver sconfitto Berengario entrò nella capitale Pavia,
sposò Adelaide e si cinse della corona italiana nel 951, legandola a quella
dell'Impero romano-germanico. Ottone avrebbe forse voluto proseguire verso
Roma, ma la pressione degli ungari in Germania lo costrinse al rientro. Da
allora la corona d'Italia passò ai successori di Ottone I fino al 1002.

Nel 1002 i feudatari italiani, riuniti a Pavia, decisero di assegnare la
corona d'Italia ad uno di loro, stanchi del vuoto di potere causato dalla
mancata autorità del sovrano tedesco e scontenti della sua alleanza con la
gerarchia ecclesiastica che li escludeva. Venne scelto Arduino d'Ivrea, ma
egli incontrò dure resistenze soprattutto tra i feudatari ecclesiastici
della pianura padana. Sconfitto, fu costretto a ritirarsi nel monastero di
Fruttuaria, dove morì nel 1014. Anche il Regno d'Italia finì poi
definitivamente sotto il controllo di quello tedesco dal 1032. Il Regnum
Italiae cessò di fatto di esistere con l'avvento delle autonomie comunali.

Italia meridionale

Nel frattempo nel meridione d'Italia si assistette alla nascita di una
monarchia, quella dei Normanni, che, stabilitisi ormai in Normandia dalla
Scandinavia, vedevano angusto il proprio territorio e cercavano sbocchi di
espansione. Fu così che la famiglia Altavilla riuscì a inserirsi nel
Meridione d'Italia sfruttando le rivalità tra i vari signori locali ed
impadronendosi di Puglia e Calabria. La loro fortuna fu nell'avere dalla
loro parte il papa, in cerca di alleanze durante la difficile disputa
contro l'Impero tedesco. Il pontefice infatti, superata l'iniziale
diffidenza e ostilità, concesse il Meridione d'Italia in feudo agli
Altavilla, commettendo l'ennesima infrazione formale rispetto a Bisanzio,
legittimamente proprietaria di quei territori (altri smacchi del pontefice
a Bisanzio erano stati, secoli addietro, le incoronazioni dei re di Francia
e dell'Imperatore d'Occidente, arrogandosi diritti che poteva vantare solo
sostanzialmente, ma non formalmente). Il papa in quell'occasione aveva
comunque il pretesto della scisma d'Oriente, che gli diede l'opportunità di
rivendicare per sé territori dell'imperatore eretico, sui quali
quest'ultimo non era ormai più in grado di esercitare la propria autorità.

I Normanni divennero allora nemici dei bizantini, venendone espulsi
dall'esercito (molti erano i mercenari), e Roberto il Guiscardo tentò
oltretutto la conquista dell'Epiro, che non gli riuscì (1081-1085),
nonostante un nuovo avallo papale. Suo fratello Ruggero, ispirandosi alla
Reconquista spagnola, decise allora di tentare di scalzare l'egemonia
saracena in Sicilia, riuscendoci con successo tra il 1061 e il 1094. Con
Boemondo, figlio di Roberto il Guiscardo, i normanni conquistarono anche la
ricca città di Antiochia nel corso della prima crociata, creando una sorta
di "diaspora" normanna che originò un variegato "impero" che andava
dall'Inghilterra alla Terrasanta, privo di una qualsiasi unità familiare o
istituzionale, ma figlio della medesima spinta espansiva
dell'intraprendente popolo scandinavo. Sicilia e resto dell'Italia
meridionale vennero riuniti in un unico regno dal 1130.

La Sardegna ebbe invece un destino a sé, di autonomia feudale, con la
nascita dei Giudicati, quattro entità statuali autonome (Calari, Torres,
Arborea, Gallura) che ebbero potere in Sardegna fra il IX ed il XV secolo e
del tutto diverse dalla forma feudale vigente nell'Europa medievale, più
prossime a quelle tipiche dell'esperienza bizantina. Il re (o giudice)
governava sulla base di un patto col popolo (cosiddetto
"bannus-consensus"), venuto meno il quale il sovrano poteva essere
detronizzato ed anche ucciso legittimamente dal popolo medesimo, senza che
questo incidesse sulla trasmissione ereditaria del titolo all'interno della
dinastia regnante. Fondendo tradizioni autoctone (usi ed istituti di
presumibile derivazione dalla civiltà nuragica) ed istituti giuridici
romano-bizantini, i quattro giudicati si discostavano dai contemporanei
regni medievali in quanto non sottoposti ad un regime privatistico, secondo
la tradizione barbarico-feudale. Il Giudicato d'Arborea sopravvisse fino al
1400, arrivando alla quasi unificazione della Sardegna in un unico regno
sotto Mariano IV prima ed Eleonora d'Arborea dopo.

Spagna

La Penisola iberica era quasi completamente in mano al califfato di
Cordova, che però non riusciva da imporre la propria autorità nel mosaico
di emirati sovente in lotta tra loro.

Il nord del paese invece era in mano cristiana, con i Regni delle Asturie e
di Navarra che si riorganizzavano e che a partire dalla fine del X secolo
avrebbero dato vita alla Reconquista. I confini vennero progressivamente
spostati verso sud, a partire dallo spostamento della capitale delle
Asturie fu spostata da Oviedo a León da Alfonso III il Grande. Non potendo
procedere con campagne di ampio respiro, i cristiani erano soliti
effettuare razzie verso la meseta, l'altipiano centrale. Altri regni
impegnati nella riconquista furono la Navarra (regno dal 926 poi collegato
alla Castiglia), l'Aragona, regno indipendente dal 1035, e la contea
catalana di Barcellona, già facente parte dell'Impero carolingio. Alla fine
del X secolo esisteva una frontiera tra cristiani e musulmani verso il
fiume Duero, che era abbastanza fluida. Dopo aver respinto alcuni attacchi
tra 985 e 1003, i catalani ambivano a spostare il confine fino a Tarragona.

Una battuta d'arresto della Reconquista fu dovuta all'energico vizir
Almanzor, ma una sua ripresa si ebbe nel 1055|. Nel 1064 fu conquistata
Coimbra, dopo un pellegrinaggio di Ferdinando I al santuario di Santiago di
Compostela, che in quel periodo guadagnò la fama di Santiago Matamoros
(Santiago Ammazza Saraceni), grazie all'apparizione di san Giacomo durante
la battaglia di Clavijo, secondo tradizione. L'intervento di papa
Alessandro II scongiurò una crisi dovuta alla morte di re Ramiro I,
permettendo la conquista nel 1064 della piazzaforte di Barbastro, vicino
Saragozza, grazie all'intervento di numerosi cavalieri francesi: sul piano
del diritto ecclesiastico, grazie alla richiesta di intervento tramite
bolla papale, questo avvenimento è ritenuto il modello per la prima
crociata. Ferdinando di Castiglia arrivò a farsi pagare un tributo dai re
mori vicini e compì un'eroica cavalcata fino a Valencia; spirò nel 1065
venendo sepolto nella nuova cattedrale da lui fondata per accogliere le
reliquie di sant'Isidoro di Siviglia, ottenute dai musulmani.

Inghilterra

L'Inghilterra si evolse in maniera quasi "naturale", dato il suo carattere
insulare, dall'eptarchia a un regno unitario. Dopo aver liberato il
territorio dalla minaccia dei corsari normanni, re come Alfredo il Grande
del Wessex iniziò a unificare la nazione. Sebbene i danesi non smisero di
saccheggiare le coste, l'Inghilterra seppe costruire una solida tradizione
monarchica. Restavano fuori dal controllo dei re inglesi le fiere
popolazioni celtiche di Scozia, Irlanda, Galles, e Cornovaglia.

I successori di Alfredo si prodigarono per arrestare i danesi, ma re
Etelredo II era stato addirittura scacciato dal sue regno dal re danese
Sven Barbaforcuta, riparando nel paese di sua moglie, la Normandia. Solo
con la morte di Sven (1014), il re poté tornare in patria, ma il nuovo re
danese Knut ("Canuto") si rivelò un avversario ancora più temibile, tanto
che Etelredo accettò di pagare un tributo, il danegeld, in cambio di una
tregua. La pausa giovò solo al re danese, che la sfruttò per assoldare
mercenari con i quali mosse l'attacco definitivo nel 1015. Con la vittoria
Canuto "il Grande" era arrivato a possedere un regno immenso, che
comprendeva le corone d'Inghilterra, Danimarca e Norvegia, oltre alla
signoria sulle terre slave tra Oder e Vistola. A questo punto Knut iniziò
una politica più prudente, vista la difficile gestione di un territorio
tanto vasto, ottenendo l'omaggio vassallatico dai re di Scozia e Irlanda e
sposando la vedova di Etelredo II, la normanna Emma. Canuto favorì
l'integrazione tra inglesi e danesi, anche se riservò i posti di comando
all'aristocrazia scandinava, e mantenne buoni rapporti con la Chiesa
inglese. Alla sua morte (1035) si scatenarono lotte tra i suoi discendenti.
Si fece vivo anche l'ultimo erede di Etelredo II, Edoardo il Confessore,
esiliato in Normandia, che tornò in patria nel 1042, ma venne in seguito
sconfitto e fatto ostaggio dei danesi fino alla morte. Nel 1066 Guglielmo
il Conquistatore, duca di Normandia, sbarcava in Inghilterra sbaragliando
con la battaglia di Hastings (14 ottobre) la resistenza anglosassone e
venendo incoronato re d'Inghilterra il 25 dicembre di quell'anno. Egli
confiscò una parte dei beni dell'aristocrazia locale per darla ai suoi
seguaci ed organizzò il territorio in feudi piccoli, affinché non gli
creassero problemi come in terra francese. Organizzò le circoscrizioni
locali (shires) con funzionari regi (sheriffs) e creò un catasto, il
Domesday Book, con il quale censì tutte le strutture fondiarie del regno.

I suoi successori non seppero mantenere l'equilibrio creato ed alla fine di
alcune lotte emerse una nuova dinastia, quella dei Plantageneti, guidata
dal conte d'Angiò Enrico II. Egli fu impegnato nelle lotte con il re di
Francia (possedeva infatti sia la Normandia che l'Aquitania) e creò una
rete di rapporti diplomatici con le altre monarchie europee che lo
sostennero nelle sue imprese. Ebbe però come avversari interni i baroni e
il clero, che disapprovavano la sua politica accentratrice: san Tommaso
Becket cercò di far valere i diritti della Chiesa, ma venne assassinato, su
richiesta forse dello stesso re, scatenando una guerra civile fomentata dai
figli stessi del re. Alla fine Enrico ebbe comunque la meglio, riuscendo
addirittura a istituire una corte di giustizia permanente. L'equilibrio che
ne nacque fu la necessaria premessa per l'affermazione del carattere
"corale" della monarchia inglese, che divenne in seguito la prima monarchia
costituzionale europea.

I veneziani

Con la caduta dell'Impero romano d'Occidente le terre della Venetia et
Histria vennero invase a più riprese da diverse popolazioni germaniche
organizzate: parte transitarono, come gli Unni, parte vi si fermarono, come
i Goti e i Longobardi, sostituendosi alla nobiltà locale precedente e
venendo in breve tempo culturalmente assorbite nella numerosa popolazione
storica. Le campagne si fecero meno sicure e la popolazione locale si
rifugiò nelle città, che si dotarono in fretta e furia di mura (mai
esistite nei precedenti mille e più anni), o sulle montagne. Così il
complesso sistema idrografico della pianura, non più curato, cadde presto
in rovina causando alluvioni disastrose (per esempio la "rotta della Cuca"
nel 589 che deviò completamente il corso dell'Adige di parecchi
chilometri).

Un effetto particolare ebbero sulla nobiltà queste invasioni: infatti,
essendo gli invasori per lo più guerrieri, rispettavano i contadini perché
questi garantivano loro il sostentamento e le tasse (p. es. la "Sala" per i
Longobardi, da cui il nome di alcuni paesi). Invece non avevano scrupoli
per la nobiltà ed i proprietari terrieri perché sottraevano loro il
controllo delle terre e le relative rendite. È per questo che i signorotti
Veneti da Padova, Altino, Oderzo, Aquileia e città vicine, essendo abituati
da secoli a vivere nei pressi di fiumi e lagune, preferirono traslocare
beni e famiglie sulle isole più remote della laguna veneta, pure abitate da
secoli da pescatori, ricostruendo le loro città su fitte foreste di pali
conficcati nel suolo melmoso (usanza vecchia di millenni - vedi palafitte
nel paleolitico presenti in tutti i laghi). Qui, a più riprese fino alla
caduta ed alla distruzione di Padova nel 601, si trasferirono tutte le più
importanti famiglie con il seguito di lavoranti e servitù.

Queste genti operose continuarono i lucrosi commerci di sempre sul mare
creando un arcipelago di isolotti intensamente abitati e, sotto la
protezione dell'ancora possente Impero di Bisanzio, in breve
riorganizzarono anche il loro stile di vita politico arrivando sin dal 697
a eleggere il loro primo "doge", rappresentante della federazione
dell'arcipelago delle lagune venete, da Chioggia a Caorle.

In pochi secoli, difendendosi accanitamente dai germanici ormai padroni
della terraferma, arrivarono anche ad affrancarsi dalla sempre più lontana
tutela di Bisanzio e con l'anno 1000 questa federazione di isole iniziò la
sua espansione nell'Adriatico affermando la supremazia navale. Nel 1004 il
dogato sconfisse i pirati illirici e decise di dare un nome al proprio
"stato": Repubblica di Venezia (o Venetia).

L'Europa nord-orientale

I rinnovati commerci nel continente europeo videro la comparsa sulla scena
di aree un tempo escluse dallo scacchiere economico-politico, come le
estremità nord ed est verso la Scandinavia e verso la Russia. Dal X secolo
nacquero numerosi centri nuovi, che fecero da propulsori alla
cristianizzazione ed allo sviluppo delle ampie aree che andavano dalle
coste del mare del Nord fino ai grandi fiumi russi. Tipicamente queste
città non avevano mura in pietra, ma terrapieni e palizzate, ed erano
strutturate con due centri: un castello o fortezza dove risiedeva il
signore locale e dove si trovava la cattedrale, e una zona mercantile con i
fondachi e i depositi delle merci. Nuove città del genere si trovano da
Quntovic nelle Fiandre fino a Novgorod in Russia. Quest'ultima nel nome
porta il carattere di "nuovo" che caratterizzò le nuove fondazioni urbane.
Le nuove città avevano spesso un regime fiscale privilegiato poiché era
nell'interesse dei signori locali lo sviluppo di zone spopolate con il
conseguente aumento delle colture, in zone già boscose o paludose, delle
derrate alimentari e della ricchezza in generale.

Nelle zone già appartenute alla confederazione dei sassoni i conquistatori
carolingi fondarono nuove città (come Amburgo) o potenziarono quelle
esistenti (come Brema). Da qui Ludovico il Pio istituì diocesi che ebbero
il compito di organizzare le missioni per evangelizzare la Danimarca, la
Scandinavia e le regioni orientali.

Nelle monarchie nordiche le conversioni procedettero costantemente, ma non
in maniera forzata, con battesimi di massa, essendo il re deponibile
dall'assemblea (il Bund) per questo non in grado di imporre variazioni
culturali e religiose troppo drastiche. Per esempio in Svezia re Olav si
convertì nel 1008, ma non poté fare altro che agevolare le missioni; ciò
fece scattare la reazione dei tradizionalisti pagani, che si strinsero
attorno al tempio di Uppsala, timorosi che alla conquista culturale avrebbe
seguito una perdita di indipendenza anche politica. Il tempio fu distrutto
solo nel corso dell'XI secolo. La Finlandia invece fu cristianizzata con
l'invasione svedese del XII secolo di Erik IX.

Più conflittuale fu la colonizzazione del Baltico, con la concorrenza tra
tedeschi e scandinavi, i quali spesso distrussero le città rivali dopo aver
fondato le proprie. Di solito ebbero la meglio gli scandinavi, ma i nuovi
centri, alcuni dei quali oggi difficili da individuare, declinarono a
partire dall'XI secolo, forse per l'agguerrita concorrenza commerciale
tedesca.

La dinastia ottoniana aveva fondato numerose città anche sul confine
orientale della Germania, la più importante delle quali era Magdeburgo:
distrutta dagli slavi, venne rifondata nel 962 da Ottone I. Divenuta sede
arcivescovile, vi si formò Adalberto da Praga, il vescovo che fu
martirizzato mentre tentava di convertire gli slavi dell'Oder. Ad egli
seguirono però altri missionari, ai quali seguì infine una campagna
militare che li decimò. Intorno al 1111, secondo le cronache, gli slavi
vennero convertiti, sottomettendosi formalmente a Enrico X di Sassonia
detto il Superbo, anche se una "vera" conversione e sottomissione
richiesero tempi più lunghi. Le resistenze degli slavi vennero sconfitte
solo con un continuo martellamento dei tedeschi. Nel 1156-57 il re della
più importante delle tribù slave, Pribizlao degli Obodriti, si convertì e
divenne feudatario di Enrico il leone, duca di Sassonia. Per gli slavi
significò una vera e propria colonizzazione da parte del mondo germanico,
che nei secoli successivi portò, in alcune aree, alla scomparsa della loro
cultura, assimilata dai tedeschi.

La nascita della Russia

Ancora più importante della conversione dei Bulgari fu per la Chiesa greca
l'evangelizzazione dello sterminato territorio tra il mar Baltico, il Volga
e il Dnjestr, abitato dagli slavi orientali e divenuto poi terra dei Rus'
(Russia). Nell'Alto Medioevo vi si trovavano una serie di principati
attorno a varie città-mercato governate da principi-guerrieri. Queste città
erano state fondate dai variaghi dalla Svezia, dei mercanti-marinai-predoni
che risalivano i fiumi compiendo redditizi commerci che, passando dal Mar
Nero, sfociavano fino a Costantinopoli. Nella zona orientale dell'immensa
pianura al di sopra del mar Nero un principe variago, Rurik, verso la fine
del IX secolo riuscì a pacificare le popolazioni slave e finni, fondando la
"nuova città" Novgorod, il cui nome rivela l'influenza slava. I suoi
successori Hoskuld e Dyri si spinsero più a sud, fino alla città-emporio
Kiev, al centro di numerosi traffici commerciali tra i quali la via
dell'ambra, lungo la quale si scambiavano anche legname, cera, miele,
resina e pellicce. Nell'860 i variaghi tentarono di attaccare
Costantinopoli, che vennero respinti e divennero da allora oggetto di
attenzione per i basileis, che iniziarono a reclutare alcuni di loro come
guardie di palazzo. Un nuovo attacco e un nuovo accordo tra bizantini e
variaghi si ebbe col principe di Kiev Igor', che dopo il 944 permise
l'arrivo di missionari greci nelle sue terre. Il processo di conversione al
cristianesimo orientale fu graduale e culminò nel 957 con il battesimo
della vedova di Igor, la principessa Olga. In seguito nacquero delle
leggende secondo le quali Igor avrebbe chiamato al suo cospetto
rappresentanti di tutte le religioni dell'epoca (ebrei, musulmani,
cristiani latini e cristiani orientali), scegliendo quella più adatta al
suo principato. In seguito Svjatoslav I ampliò il principato, conquistando
il "khanato" dei Chazari e respingendo a sud del Danubio i Bulgari, ma morì
in battaglia contro la popolazione turco-mongola dei Peceneghi. Seguì un
periodo di frazionamento, che terminò con la riunificazione di san
Vladimiro, battezzato nel 968 e maritato alla principessa bizantina Anna,
sorella di Basilio II. A quell'epoca Kiev divenne una grande capitale, sede
metropolitica e centro di irradiazione culturale e cristiana per il
territorio circostante. Da allora si può iniziare a parlare di Russia.

A Vladimiro successe Jaroslav il Saggio, che sottomise il khanato bulgaro
del Volga, strinse rapporti diplomatici con i bizantini e con i polacchi e
pose le basi giuridiche del Codice Russo, una mediazione tra leggi
giustinianee e diritto consuetudinario slavo. A Kiev e Novgorod il monaco
Ilarione fondò importanti scuole di copisti e di traduttori. Jaroslav si
avvalse dei Boiardi, proprietari terrieri a capo di gente armata, simili ai
vassalli del feudalesimo occidentale. Dopo Jaroslav si ebbe una nuova
frazione in principati (di Kiev, di Novgorod, di Vladimir e di Rjazan), con
un lento decadere culturale e politico di Kiev (tra XII e XIII secolo),
mentre la città di Mosca veniva fondata nel 1147.

Note

[1] Cardini-Montesano, op. cit., pag. 79.
[2] Secondo lo storico Procopio di Cesarea.
[3] Treadgold, pp. 94-95, 100.
[4] Treadgold, p. 129.
[5] Cardini-Montesano, op. cit., pag. 104.
[6] Bordone; Sergi, 2009, p. 107-108
[7] Bordone; Sergi, 2009, p. 108-109

Bibliografia

- Renato Bordone; Giuseppe Sergi, Dieci secoli di Medioevo, Einaudi,
  Torino, 2009.
- Franco Cardini e Marina Montesano, Storia medievale, Firenze, Le Monnier
  Università, 2006. ISBN 88-00-20474-0
- Jörg Jarnut, Storia dei Longobardi, 1995, Torino, Einaudi, ISBN
  978-88-06-13658-1.
- Edward Luttwak, La grande strategia dell'Impero bizantino, 2009, Milano,
  Rizzoli, ISBN 978-88-17-03741-9.
- Georg Ostrogorsky, Storia dell'Impero bizantino, 1968, Torino, Einaudi,
  ISBN 978-88-06-18564-0.
- Giorgio Ravegnani, I Bizantini in Italia, 2004, Bologna, Il Mulino, ISBN
  978-88-15-09690-6.
- Warren Treadgold, Storia di Bisanzio, 2005, Bologna, Il Mulino, ISBN
  978-88-15-09823-8.

Voci correlate

- Tarda antichità
- Pieno Medioevo
- Basso Medioevo
- Arte altomedievale
- Cronologia del Medioevo

Altri progetti

- Wikimedia Commons contiene immagini o altri file su Alto Medioevo

Pieno Medioevo

Il Medio Evo detto «classico» o «centrale» o «pieno Medioevo» è il periodo
intermedio che collega il Basso Medioevo e l'Alto Medioevo, e si estende
nei secoli XI, XII e XIII, corrispondendo quindi ad un apogeo del Medioevo,
da cui i concetti di "Alto", poi di "Basso".

Infatti, quando gli storici cristiani hanno diviso questo periodo della
storia in tre, essi hanno determinato che questo culmine non poteva che
essere associato con l'età d'oro delle Cattedrali romaniche (fine XI, XII
secolo) e poi gotiche (soprattutto nei secoli XI e XII). Queste
denominazioni di alta e bassa sono squisitamente soggettive, così come la
nozione di Medioevo, che è stato inventato nel tempo moderno, da filosofi
dell'Illuminismo che volevano svalutare il Medioevo, a beneficio di quello
che chiamavano il "Rinascimento".¹

Il periodo considerato è quindi quello che va dall'XI al XIII secolo (c.
1000–1300) cui fa seguito il Basso Medioevo, il quale termina
convenzionalmente prima del 1500 (nel 1492, anno della scoperta
dell'America o nel 1453, anno della fine dell'Impero Romano d'Oriente, a
seconda). Nella storiografia italiana il periodo del Pieno Medioevo o
Medioevo classico è talvolta compreso nel Basso Medioevo.

Note

[1] Giovanni Vitolo, Medioevo, Milano, Sansoni, 2000, ISBN
  978-88-383-1857-3.

Bibliografia

- Franco Cardini e Marina Montesano, Storia medievale, Firenze, Le Monnier
  Università, 2006. ISBN 88-00-20474-0
- G. Ravegnani, I Bizantini in Italia, 2004, Bologna, Il Mulino.

Voci correlate

- Tarda antichità
- Medioevo
- Basso Medioevo
- Alto Medioevo
- Arte medievale
- Cronologia del Medioevo

Altri progetti

- Wikimedia Commons contiene immagini o altri file su Pieno Medioevo

Basso Medioevo

Per Basso Medioevo si intende il periodo della storia europea e del bacino
del Mediterraneo convenzionalmente compreso tra l'anno 1000 circa e la
scoperta dell'America nel 1492.

Dal XIII secolo si formarono i primi Stati nazionali in Portogallo,
Francia, Italia meridionale e Inghilterra (e a partire dal XV secolo anche
in Russia e Spagna) mentre nel resto della Penisola e in Germania, dove le
condizioni storiche e sociali non permisero il formarsi di uno Stato
unitario, fiorì l'epoca dei Comuni, i quali, tra il Trecento e il
Quattrocento, diedero vita a numerose entità statuali minori (note in
Italia come Signorie); in seguito alcune di queste acquisirono la
connotazione di veri e propri Stati regionali.

Nel Basso Medioevo i poteri universali del papato e del Sacro Romano
Impero, dopo aver raggiunto il proprio apogeo, iniziarono a decadere
inesorabilmente a favore delle monarchie nazionali che ormai si
affermavano, dando all'Europa quel carattere, tuttora vivo, di mosaico di
Stati e popoli, spesso affini, ma nel contempo diversi tra loro. L'impero
iniziò ad entrare in crisi con la morte di Federico II (1250), il papato
con i conflitti col re di Francia che portarono allo scisma d'Occidente
(1378).

Durante il Trecento e nei primi decenni del Quattrocento, guerre, carestie
ed epidemie causarono profondi mutamenti sociali ed economici nella società
europea, cambiando anche la mentalità dei ceti più elevati e degli
intellettuali e uomini di cultura in alcune regioni d'Europa
particolarmente evolute (Italia soprattutto, ma anche Fiandre e Germania
meridionale). Questi ultimi iniziarono ad attribuire una nuova importanza
all'individuo, gettando le basi della civiltà umanistico-rinascimentale,
che si sarebbe diffusa grazie anche al sostegno di un'aristocrazia colta e
di una borghesia sempre più ampia e facoltosa.

Per la storia nel periodo medievale di paesi non europei si veda la voce
Medioevo extraeuropeo.

L'attesa dell'anno Mille

La storiografia ottocentesca di matrice romantica enfatizzò la connessione
tra l'attesa della Fine dei Tempi e la sorta di rinascita registrata nel
continente europeo dopo l'XI secolo: l'anno Mille veniva usato come
spartiacque tra la cosiddetta "età oscura", barbarica, oscurantista e
superstiziosa (quella biasimata dagli umanisti e illuministi) e l'epoca
splendida delle cattedrali, delle università, della cavalleria e dell'amor
cortese (cara ai romantici). Secondo quella visione - oggi definitivamente
abbandonata dagli storici, sebbene se ne trovino ancora tracce nella
manualistica scolastica - gli europei si sarebbero stretti tremanti attorno
a chiese e monasteri alla vigilia dell'inizio del nuovo millennio, per poi
tornare alle proprie case ricolmi di nuova energia e di gioia di vivere
quando si accorsero che niente era accaduto.

In verità il processo di "rinascita", intesa come ripresa demografica,
tecnologica ed economica, fu un fenomeno di lungo periodo, che iniziò
nell'VIII secolo e che ebbe il culmine nel XIII secolo, causata molto
probabilmente innanzitutto da un miglioramento climatico.

Per varie ragioni non è credibile una paura da nuovo millennio, sebbene non
mancassero in quell'epoca predicatori e mistici che punteggiassero la
società di paure della Fine dei Tempi rifacendosi a testi profetici e
sibillini del IV-VI secolo o a movimenti come il chiliasmo ebraico.

Si consideri, innanzitutto, che la datazione del Millennio dalla nascita di
Cristo (secondo il calendario del siriano Dionigi il Piccolo che fissò la
data di nascita di Cristo il 25 dicembre del 753 ab Urbe condita) si era
affermata in alcune zone europee solo tra l'VIII e il IX secolo; ne erano
rimaste escluse altre come la Penisola iberica (che adottò il nuovo
calendario solo nel tardo Medioevo) o le zone di influenza bizantina,
compresa Venezia e l'Italia del Sud, la Russia e l'Europa orientale, dove
si contavano gli anni secondo il principio del mondo, calcolato seguendo le
età convenzionali dei patriarchi biblici al 5008.

Inoltre la data di inizio-anno variava da regione a regione: il primo
gennaio (secondo lo stile romano delle calende di gennaio) si affermò
infatti solo in età moderna, salvo poche eccezioni.

- In area bizantina l'anno iniziava il 1º settembre.
- A Venezia il 1º marzo.
- A Roma e in Germania si seguiva lo "stile della Natività" cioè il 25
  dicembre.
- In molte zone italiane si usava il 25 marzo, secondo lo "stile
  dell'Incarnazione" (concepimento di Cristo).
- In Francia l'anno iniziava il giorno di Pasqua.

La società intorno all'anno Mille

Oratores, bellatores e laboratores erano tradizionalmente le tre funzioni
nelle quali si dividevano gli individui nella società attorno all'anno
Mille, come testimoniato per esempio da Adalberone di Laon. I primi
pregavano per la stabilità e la sicurezza del mondo cristiano, i secondi
combattevano, mentre i terzi, attraverso il lavoro manuale, provvedevano al
sostentamento di tutta la società. Questa ripartizione di doveri
corrispondeva anche a una diversa distribuzione della ricchezza. Erano
tagliati fuori da questa classificazione alcuni settori "commerciali", che
venivano guardati con sospetto dalla Chiesa (si pensi alle dure condanne
contro l'usura, intesa a quel tempo come semplice guadagno dal denaro
indipendentemente dal tasso di interesse), contrapponendoli a coloro che
guadagnavano dal lavoro manuale. Gli oratores (gli ordini religiosi),
essendo i più istruiti, avevano anche il compito di tramandare le memorie
della propria civiltà, sia a livello storico che mitico-religioso, per cui
la funzione della preghiera era quella più importante e sacra. Lo storico
Georges Dumézil, nella seconda metà del Novecento, estese questa
tripartizione a tutte le società indoeuropee, anche se le sue tesi non sono
accettate universalmente.

A partire dal XII secolo questa organizzazione tripartita venne sempre più
scompaginata: per esempio gli ordini religiosi prendevano sempre più spesso
funzioni anche di laboratores (si pensi ai cistercensi) o di bellatores (si
pensi agli ordini religioso-militari dei cavalieri). Inoltre le città
avevano ampliato considerevolmente la gamma di attività dei laboratores,
ormai non solo in stragrande maggioranza contadini, ma anche artigiani,
mercanti e banchieri, con la nascita di nuovi ceti di importanza via via
crescente che mal si inserivano nell'antica tripartizione. Il definitivo
tramonto di questo sistema, con la presa di coscienza del sempre più
numeroso "terzo stato", si ebbe solo col tramonto del feudalesimo alla fine
del Settecento.

Una distinzione più aderente alla realtà effettiva era quella tra chierici
e laici: i primi rispondevano solo alla giustizia ecclesiastica, i secondi
anche a quella ordinaria. A sua volta i chierici erano divisi in clero
secolare (che vive nel saeculum, cioè i sacerdoti) e clero regolare (che
segue una regola, cioè i monaci). Infine il clero regolare si allargò tra
XII e XIII secolo con la nascita di altri due fenomeni: gli ordini
monastico-cavallereschi e gli ordini mendicanti.

La vita monastica nell'Europa occidentale era quasi tutta dedicata alla
regola benedettina, nonostante qualche sporadica sopravvivenza di
monachesimo celtico in Irlanda e di monachesimo orientale in Italia del
Sud. Si diffusero in questo periodo le regole "riformate", cioè basate
sulla regola benedettina alla quale venivano aggiunte alcune clausole
specifiche: cluniacensi, cistercensi, camaldolesi (e avellaniti),
vallombrosani, certosini e premostratensi.

Il mondo laico invece era diversificato secondo la condizione giuridica e
l'ordine di appartenenza: nel mondo germanico si avevano liberi e servi,
che esistettero fino all'epoca carolingia, quando ci fu un raffinamento
delle tecniche militari e una smilitarizzazione dei liberi di più bassa
estrazione, con le armi che ormai rappresentavano la base dei loro diritti
civili.

Dal secolo X all'XI si intensificò l'inurbamento dei ceti servili, che
portò a una rinascita delle città e delle attività professionali. Tra i
sistemi più usati per sottrarsi alla dipendenza dei signori e affrancarsi
in città c'era la commendatio a un signore simbolico, come il santo patrono
locale, al quale offrivano un "servizio" pecuniario, spesso abbastanza
modesto.
Fu in quel periodo che nacque una cronachistica urbana indipendente dal
contributo religioso: tra i primi ci fu il genovese Caffaro che tra il 1099
e il 1162 redasse gli Annali e poi li presentò al governo cittadino per
essere approvati e ufficializzati.

Stavano nascendo i prodromi di "borghesia" urbana, anche se il termina va
usato con cautela perché non esisteva ancora la piena coscienza di sé di un
ceto del "borgo" contrapposto a quello di altri ordini e categorie sociali.

Economia e commerci verso l'anno Mille

Non si deve pensare che nei secoli dell'Alto Medioevo gli scambi si fossero
arrestati: furono frequenti gli insediamenti di mercanti orientali, detti
genericamente "siriani", inoltre esistevano i negociatores, venditori
itineranti liberi di fatto, che portavano merci di lusso alle corti
signorili ed ecclesiastiche. Tendenze positive in economia si registrarono
a partire dall'VIII secolo, quando cessarono le successive ondate
epidemiche della peste di Giustiniano. Migliorò la rete commerciale, si
fecero campagne di bonifica e disboscamento per dare nuove terre alle
colture.

Sul piano agricolo si ebbero alcuni miglioramenti con la rotazione
triennale, l'introduzione del mulino ad acqua, dell'aratro pesante con
versoio, che lavorava più a fondo dell'antico aratro romano, e del giogo,
che attaccava di spalla i carichi agli animali da traino senza provocarne
la sensazione di soffocamento durante gli sforzi. Inoltre il miglioramento
climatico, quello che sciolse le acque dei mari del Nord permettendo ai
vichinghi di arrivare in Islanda e Groenlandia, si manifestò dall'inizio
del X secolo, significando raccolti più abbondanti e diminuzione delle
malattie caratteristiche del clima freddo che colpiscono soprattutto i
bambini. L'incremento demografico è testimoniato in varie parti d'Europa
dall'XI secolo e fu più forte nell'Île-de-France, nel bacino del Reno,
nella pianura padana e in Toscana.

La circolazione monetaria era ancora ridotta e l'oro era quasi introvabile
nell'Europa occidentale, ormai usato solo per alcuni oggetti sacri. Le
fiere locali si evolvettero in grandi fiere (come nella Champagne), dove si
scambiavano prodotti orientali con quelli europei; poi la circolazione
delle merci si smistava nei nascenti mercati cittadini.

Vennero migliorate le vie di comunicazione esistenti e ne vennero fatte di
nuove: la strada medievale, a differenza di quella romana, non era
lastricata ma sterrata, tortuosa (per assecondare la conformazione del
terreno) ed era più che altro una mulattiera difficilmente carrozzabile.
Strade e ponti versavano comunque in uno stato disastroso, aggravato dai
continui dazi che i signori locali esigevano per il transito. Divennero di
vitale importanza quindi i traffici marittimi e fluviali: le chiatte che
servivano le città dell'interno offrivano un trasporto meno costoso,
relativamente più sicuro ma sicuramente di maggiore portata. Tra i fiumi
più navigati c'erano il Reno, il Danubio, il Rodano, il Po, ai quali vanno
aggiunti i collegamenti con i corsi minori. Spesso si usavano sistemi
misti, in parte fluviali in parte terrestri, come quelli che varcavano i
passi di montagna a dorso di mulo prima di ricaricare le merci sulle
imbarcazioni a valle.

Importanti erano anche le vie dei pellegrini: il cammino di Santiago, la
via Francigena e la via che portava in Terrasanta, che spesso passava dai
porti pugliesi per varcare il canale d'Otranto e poi si riconnetteva con la
via Egnazia che portava a Costantinopoli e il Vicino Oriente.

La riforma della Chiesa

Verso una riforma

Tra X e XI secolo la Chiesa occidentale viveva un periodo problematico,
causato da molteplici fattori. Le funzioni amministrative affidate a
vescovi e abati, fin dall'epoca di Carlo Magno, avevano attratto le
aristocrazie locali che ormai controllavano queste cariche. Erano diffuse
le chiese fondate dai grandi signori feudali (ecclesiae propriae o
Eigenkirchen nel mondo germanico). In questo contesto erano frequenti
pratiche come la simonia (vendita delle cariche), nicolaismo (concubinato)
e il nepotismo (trasmissione delle cariche a parenti prossimi) o,
soprattutto tra i vescovi, pratiche come la mondanità, la superficialità
religiosa e l'uso di considerare l'investitura episcopale come una lucrosa
rendita; non mancavano frequenti episodi di concubinato, anche se il
celibato ecclesiastico non era ancora stato rigorosamente disciplinato.

Il papato non aveva nessuna forza per imporre una riforma, anzi faceva
spesso da cattivo esempio con la carica pontificale contesa tra le famiglie
nobili romane come i Conti di Tuscolo o i Crescenzi: frequenti erano la
morte violenta dei pontefici e il concubinato dei medesimi, in un regime
che venne detto della pornocrazia.

Tale situazione aveva richiesto l'intervento diretto degli imperatori
germanici, come nel caso di Ottone I, che impose il Privilegium Othonis
(secondo il quale nessun papa poteva essere eletto senza il beneplacito del
sovrano), o Ottone III, che fece eleggere un uomo di sua fiducia, Gerberto
d'Aurillac, al soglio pontificio. L'attività di questi imperatori non va
però inquadrata come un'ingerenza, ma piuttosto come una forma di tutela
(una sorta di Munt, che nella tradizione germanica indicava il concetto di
protezione). Un primo risultato concreto dell'egemonia degli imperatori
sulla Chiesa latina fu intanto il miglioramento del livello culturale ed
etico di vescovi e papi: lo stesso Gerberto, salito al soglio pontificio
come Silvestro II, fu uno degli uomini più colti dell'epoca.

I monasteri dell'Europa occidentale, oltre ai problemi sopra citati,
essendo centri di ricchezza, vennero pesantemente saccheggiati dalle nuove
incursioni tra IX e X secolo: i Danesi colpirono a morte tutte le abbazie
benedettine d'Inghilterra, gli Ungari e i Normanni saccheggiarono più volte
le abbazie di Germania e Francia, mentre in Italia i Saraceni si spinsero
fino a Roma (846) e Montecassino. Nella confusione e incertezza si
allentarono i rapporti tra Chiesa centrale romana e periferia, mentre si
stringevano quelli con i laici locali e le istituzioni religiose vicine,
oltre ai collegamenti tra monasteri appartenenti alle medesime
congregazioni. Nonostante i timori di saccheggio i monasteri si aprirono
maggiormente verso i contatti esterni, rinsaldando la loro preminenza sul
piano culturale ed economico.

Una prima riforma della regola benedettina fu quella di san Benedetto
d'Aniane, applicata ampiamente grazie al sostegno di Ludovico il Pio.

Nacquero allora le prime perplessità circa le ingerenze laiche nella
Chiesa, la cosiddetta questione della libertas Ecclesiae. Le voci di
protesta vennero incanalate verso la fondazione di nuovi ordini, come i
camaldolesi di san Romualdo, un ravennate permeato dai modelli bizantini.
Si spinse ancora più in là il monastero di Cluny: fondato nel 910 da
Guglielmo I di Aquitania, era stato liberato fin dall'inizio dalle
influenze laiche e secolari, grazie alla rinuncia del patronato del
fondatore e all'espediente di affidarla direttamente alle dipendenze della
santa Sede, onde evitare un possibile controllo da parte dei vescovi della
zona. Inoltre a Cluny venne posto l'accento più sull'"ora" che sul "labora"
della regola benedettina, affidando alla preghiera un ruolo di primo piano,
mentre il lavoro veniva delegato in larga parte a laici.

Cluny fece da modello in Europa per numerosi monasteri, che aderirono al
suo esempio affidandosi direttamente alla Santa Sede (la cosiddetta
congregazione cluniacense). Cluny ebbe numerosi avversari, come
l'Imperatore Enrico II che preferiva la riforma dell'abbazia di Gorze, la
quale non rinunciava al collegamento coi vescovi della zona. Cluny seppe
però dare origine anche a considerevoli movimenti laicali, come i
pellegrinaggi a Santiago di Compostela (che aiutarono la Reconquista) e le
leghe di pace (pax Dei) come strumento militare che proteggesse i deboli:
si delimitò la guerra ai giorni non festivi, si indicarono luoghi franchi
(adiacenze di monasteri, ospizi, santuari, luoghi di mercato..) e categorie
da lasciare indenni (donne, chierici, pellegrini), pena la scomunica.

Il Grande Scisma

Se intanto gli imperatori (Enrico II, Enrico III) continuavano a
intervenire nella nomina di vescovi e papi, Enrico III, sceso in Italia per
la formale incoronazione nel 1046, arrivò a indicare durante l'elezione
papale un suo candidato (il vescovo di Bamberga, poi papa Clemente II),
deponendo gli altri candidati e andando così oltre il più semplice diritto
di veto del Privilegium Othonis. Fu anche da questi atti che si manifestò
più forte la necessità di riforma: Leone IX, già vescovo di Toul, scelto al
soglio proprio da Enrico III, ripristinò l'elezione canonica (tramite il
clero e l'acclamazione popolare) circondandosi di collaboratori fortemente
motivati alla riforma più radicale, come Umberto di Silvacandida. Cosciente
di instradarsi verso un futuro conflitto con l'Imperatore, Leone IX cercò
nuovi alleati: prima si rivolse ai Bizantini, che faticosamente tenevano la
Puglia; poi si convinse che la nuova forza era quella dei Normanni (dai
quali era anche stato sconfitto e catturato nel 1053). Per questo legittimò
le loro conquiste nel Meridione d'Italia in cambio dello smantellamento
della Chiesa greca nel Sud-Italia, sostituita da un'organizzazione
diocesana latina.

Ma una rottura del genere contro i Bizantini necessitava di un pretesto,
che venne offerto dalle contese tra Umberto di Silvacandida, forse il vero
regista di tutta la vicenda, e il patriarca di Costantinopoli Michele
Cerulario. Dalle fitte polemiche su questioni puramente teologiche e
dottrinali (come la controversia degli azimi per l'eucaristia, o quella del
credo niceno alla quale i latini avevano aggiunto che lo Spirito Santo
procede non solo dal Padre, ma anche dal Figlio), all'elaborazione del papa
del primato di Pietro, cioè l'egemonia del papa sulle altre Chiese,
comprese quelle patriarcali di Costantinopoli, Gerusalemme, Alessandria
d'Egitto e Antiochia, fino alle differenti vedute sul celibato
ecclesiastico, portarono alla reciproca scomunica che diede vita al Grande
Scisma del 1054.

Gregorio VII e Enrico IV

Enrico III aveva dunque cercato di ascoltare le voci di riforma, nominando
vescovi scelti non più nei ranghi della nobiltà e ascoltando voci più
intransigenti come quella di Pier Damiani. Il suo sopruso con l'imposizione
della nomina di Clemente II innescò una reazione interna alla Chiesa, che
dopo essersi alleata coi Normanni, lo lasciò isolato, sganciato sia dalla
Chiesa che aveva cercato di riformare, sia dai vescovi fautori della
vecchia Chiesa infeudata che lo osteggiavano per le sue posizioni
rigoriste. Morì nel 1056 lasciando la reggenza alla moglie con un figlio
ancora bambino, con un vuoto di potere che permise ai riformatori,
capeggiati da Ildebrando di Soana di eleggere un nuovo papa, Federico di
Lorena, fratello di Goffredo il Barbuto, che salì al soglio come Stefano IX
e che fece cardinale il radicale Pier Damiani. Gli succedette Niccolò II,
che indisse il Sinodo laterano nel 1059, dove finalmente venne messo per
iscritto uno statuto che fu alla base della Chiesa riformata: l'elezione
pontificia da allora si sarebbe svolta durante un sinodo dei preti delle
chiese di Roma e dintorni, i cosiddetti cardinali, e nessun religioso
avrebbe mai più potuto accettare cariche da un laico pena la scomunica;
inoltre venne stabilità rigidamente l'obbligatorietà del celibato
ecclesiastico. Il secondo punto gettava ombre scure sugli imperatori e
sulle loro ingerenze e fu dibattuto se dovesse essere o meno applicato
retrospettivamente. Alla fine prevalse la linea più morbida di Pier
Damiani. Nonostante ciò i vescovi non riformati guardavano con inquietudine
ai riformisti romani e, con l'elezione di Alessandro II, addirittura un
patarino, l'imperatrice Agnese del Sacro Romano Impero (reggente per Enrico
IV) indisse un sinodo a Basilea che elesse l'Antipapa Onorio II: si era
giunti a uno scisma.

Alessandro II non applicò una linea dura, anzi cercò di rafforzare la sua
immagine con atti simbolici, come la concessione del vessillo di San Pietro
ai regnanti che si offrivano come suoi vassalli in cambio della sua
benedizione: Guglielmo il Conquistatore, che prese l'Inghilterra, Sancho
Ramírez di Aragona, impegnato contro i mori, i re normanni, impegnati nella
conquista della Sicilia. Un vessillo o bandiera era dopotutto usato nelle
cerimonie di investitura al livello più alto, dove veniva concesso anche il
potere giurisdizionale, quindi il papa divenne formalmente il padrone delle
corone europee. La stessa parola "bandiera" derivava infatti da ban, cioè
il potere giurisdizionale nel mondo germanico, che poteva portare al
richiamo alle armi.

Alla morte di Alessandro II il suo programma venne perfezionato da
Ildebrando di Soana, salito al soglio come Gregorio VII (1073), che aveva
capito come i tempi fossero maturi per un'ulteriore passo: nel 1075 ribadì
il divieto per i laici di investire gli ecclesiastici e nel 1075 formulò il
dictatus papae (redatto una seconda volta nel 1078), 27 proposizioni che
dichiaravano il pontefice detentore di un potere assoluto sulla terra che
gli dava anche la facoltà di deporre i sovrani laici.

Il contrattacco del giovane Enrico IV (al potere dal 1066) fu la scomunica
e deposizione di Gregorio VII nel sinodo di Worms (1076). A sua volta
Gregorio scomunicò e depose l'Imperatore sciogliendo i suoi sudditi
dall'obbedirgli. Questo atto ebbe un effetto epocale, il primo del genere
nella storia, essendo gli imperatori ammantati di quell'aurea di sacralità
dovuta al rito dell'incoronazione. Gregorio sapeva che le rivalità in
Germania erano così accese che presto i grandi feudatari si sarebbero
ribellati all'imperatore, mettendolo in grave difficoltà.

Allora Enrico IV fece una mossa "teatrale", incontrando il papa alla rocca
di Canossa, sotto la supervisione della contessa Matilde, nell'inverno del
1077, umiliandosi ("andare a Canossa" è rimasta una frase proverbiale) e
chiedendogli perdono inginocchiato nella neve. Questa azione glorificò sia
il papa (e la sua autorità), sia l'imperatore, che nell'atto di umiltà
aveva seguito l'esempio del Cristo. Gregorio non poté negare il perdono ed
Enrico ottenne il reintegro dei suoi poteri, disorientando i suoi
avversari, che avevano già eletto un anti-imperatore, Rodolfo di Svevia.

Ma Enrico IV tornò presto sulle sue posizioni precedenti, ottenendo una
nuova scomunica nel 1080, al quale rispose facendo eleggere un nuovo
antipapa, Clemente III. Il pontefice era momentaneamente isolato (né i
Normanni né la Contessa Matilde potevano aiutarlo), così Enrico poté
entrare a Roma, far consacrare Clemente III e venire da esso incoronato.
Gregorio fu salvato all'ultimo momento dai Normanni e si dovette ritirare a
Salerno dove trascorse malinconicamente il resto della sua vita.

Il concordato di Worms

Lo scontro frontale tra riformatori e laici aveva portato a estremismi che
avevano stancato le parti, rendendo necessaria un'azione di riassestamento
e pacificazione, che venne garantita dal successore di Gregorio VII, papa
Urbano II (1088-1099). Mentre la necessità di riforma aveva ampliato la
propria base d'appoggio, con un progressivo assottigliarsi delle file di
Enrico IV, si cercò un compromesso. Vennero reinsediati alcuni vescovi
"enriciani" (non riformati), mentre ormai si era consolidata l'esclusione
dei laici dall'elezione dei religiosi. Restavano aperti i problemi relativi
a chi si dovessero affidare i poteri feudali e amministrativi già
appartenuti ai vescovi, ma per giungere alla soluzione si dovette aspettare
un cambio generazionale. Urbano II distolse la nobiltà europea indicendo la
prima crociata (1099), mentre il suo successore, Pasquale II, fallì nel
tentativo di tornare al rigore di Gregorio VII. Alla fine il nuovo papa
Callisto II e il nuovo imperatore Enrico V firmarono il concordato di
Worms, che riconosceva ai vescovi una duplice funzione, spirituale e
temporale, e ne fissava l'elezione sotto l'esclusivo controllo "del clero e
del popolo", anche se in Germania venne stabilito il diritto imperiale a
presenziare l'elezione, dando il suo assenso o il veto ai nuovi eletti:
così l'imperatore poteva avere uomini di fiducia da investire con incarichi
temporali. In Italia e Borgogna invece l'imperatore non aveva questo tipo
di controllo, ma l'investitura feudale avrebbe seguito la consacrazione
vescovile, per cui l'imperatore avrebbe potuto anche negarla a personaggi a
lui sgraditi.

Nel 1123 si tenne il primo concilio della Chiesa occidentale, il concilio
Lateranense I, dove venne ribadita l'organizzazione della Chiesa attorno
alla figura del papa, gerarchicamente superiore a tutti i vescovi e quindi
detentore di un primato anche su tutte le altre Chiese locali: il primato
di Pietro.

Nel concilio si mise anche un freno agli ordini monastici, mai come allora
impegnati in un'attività pastorale al di fuori dei monasteri (si pensi solo
a Pier Damiani), vietando loro di celebrare liturgie e fare omelie,
restando sottoposti ai rispettivi vescovi. Vennero a mancare figure di
mediazione verso i ceti più bassi, dove esistevano forme di Cristianesimo
popolari, dove rivivevano talvolta tradizioni pagane mai dimenticate.
Inoltre la Chiesa, con la riforma, sembrava aver tagliato fuori i laici. Ne
furono conseguenza la formazione di movimenti come quello patarino (a
Milano a metà dell'XI secolo) e la nascita di nuove eresie. Una prima
risposta fu la creazione delle istituzioni "canonicali", formate dai
canonici, il clero gravitante attorno a una cattedrale o una basilica
maggiore. Essi vivevano in una casa comune (la canonica), avevano come capo
l'arcidiacono e seguivano una regola risalente a sant'Agostino riformata da
san Grodegango di Metz.

La nascita dei Comuni

Nel corso del X secolo il mondo euro-mediterraneo uscì dalla lunga crisi
climatica, demografica e sociale che persisteva almeno dal V secolo,
ridando vita ai centri urbani. La domanda di maggior sicurezza dovuta alle
pericolose invasioni di Ungari, Saraceni e Normanni portarono a ripopolare
e fortificare le città, che in quel periodo erano spesso guidate dai loro
vescovi. Attorno al vescovo esisteva un'aristocrazia dei maggiori
proprietari di beni immobili e mobili, spesso dotati anche di capacità
militari e difensive. Nacquero così delle oligarchie che tenevano in mano
il governo cittadino, in una sorta di autogoverno che si diffuse su larga
scala in Europa occidentale e centrale tra i secoli XI e XIV, con il
maggiore sviluppo a livello civile e di autocoscienza politica nell'Italia
centro-settentrionale (soprattutto Pianura Padana, Veneto occidentale,
Umbria, Marche e Toscana).

Le aree italiane, pur diventando di fatto indipendenti, rimasero a lungo
"di fatto" assoggettate al Sacro Romano Impero, e mentre nel resto d'Europa
le autonomie di stampo comunali venivano inquadrate ormai nelle varie
monarchie assolute, solo in Italia (sebbene in un periodo prossimo al
tramonto in favore dell'evoluzione verso le signorie principesche) esse
presero una piena coscienza di autonomia. Ne sono un tipico esempio gli
scritti del fiorentino Coluccio Salutati che rivendicava per la Repubblica
di Firenze la dignità di Stato superiorem non reconoscens, rinunciando alla
tutela dell'Impero in cambio della propria libertas.

Il comune ebbe una periodizzazione molto varia da zona a zona. Sebbene si
identifichi un "periodo comunale" tra XI e XIV secolo, si deve considerare
che contemporaneamente ai comuni propriamente detti coesistevano ancora
istituzioni feudali di grande rilievo. Inoltre il comune non fu
esclusivamente un fenomeno cittadino: non mancarono esempi anche di "comuni
rurali".

Nel corso dell'XI secolo, durante la lotta per le investiture, la classe
vescovile si vide messa in dubbio, con il graduale emergere di quei ceti di
laici che l'avevano fino ad allora affiancata nel governo cittadino:
aristocratici inurbati dal contado, detentori anche del potere militare, e
una "proto-borghesia", composta dagli addetti alle professioni più
qualificate (i ceti intellettuali come notai, giudici, medici) e redditizie
(mercanti, cambiavalute, artigiani e, nelle città portuali, armatori). Le
città godettero di un maggior sviluppo tra i secoli XI e XII,
contemporaneamente allo svilupparsi di un sistema di governo cittadino
proprio. Nacquero così una serie di magistrature collegiali dove si
riunivano i ceti più importanti della città, variamente riconosciute o dai
vescovi o dall'autorità regia o, nello Stato Pontificio, dal papa. Queste
magistrature avevano in deroga alcuni poteri locali. Espressione tipica
dell'autogoverno dell'epoca furono i consules, scelti tra le famiglie più
ricche e potenti.

La nascita vera e propria di un Comune varia da città a città e spesso, a
causa della documentazione assente o perduta, è ignota. Le città di Lucca e
Pisa avevano consoli già nel 1085, mentre altre se ne dotarono entro i due
decenni successivi; a Genova fu dal 1099, a Milano dal 1117.

I problemi fondamentali che occuparono i comuni dell'epoca erano
essenzialmente due: l'indipendenza dai ceti feudali dei dintorni (tramite
l'assoggettamento del contado e l'inglobamento degli stessi feudatari nella
vita cittadina) e il riconoscimento formale da parte delle autorità
pubbliche superiori, innanzitutto l'imperatore romano-germanico.
Dall'assoggettamento dei contadi tramite una serie di conflitti con i vari
castelli e borghi fortificati della zona, si sfociò abbastanza presto anche
in conflitti tra città e città riguardo ad aree diventate di confine. I
rapporti con l'impero vennero definiti soprattutto dopo le trentennali
lotte contro l'imperatore Federico Barbarossa, che portarono infine alla
pace di Costanza ed al riconoscimento delle autorità comunali nel loro
complesso come vassalli imperiali in ciascuna città; i consoli dovevano
così giurare fedeltà al sovrano facendo rientrare i comuni, nati come
eversione al sistema feudale, nella scala feudale stessa. A parte la
formale concessione di autorità siglata nei solenni diplomi imperiali
(profumatamente pagati nonostante riconoscessero un'autorità ormai di fatto
indiscutibile), la sottomissione all'impero nel Tre-Quattrocento si
concretizzava solo in periodici esborsi alla cancelleria imperiali per la
promulgazione o conferma di vari privilegi, sollecitati dalle classi
dirigenti comunali stesse.

Organizzazione del governo consolare

I ceti che avevano in appannaggio le cariche consolari spesso non
coincidevano con quelli che dominavano la vita cittadina dal punto di vista
economici e culturale: non solo mancava l'espressione della volontà
popolare, ma spesso nemmeno i ceti mercantili avevano accesso alla
politica, saldamente tenuta dai ceti militari e aristocratici di origine
feudale. Gradualmente ai consoli vennero ad affiancarsi nuove
articolazioni, prime fra tutte le assemblee: dall'arengo di origine
germanica (assemblea di tutti i liberi) nacquero, con nomi che possono
variare da città a città, i parlamenti, i consigli maggiori e i più
ristretti consigli minori. Tra i membri di questi due consigli venivano
scelti i consoli.

Il regime consolare era strettamente quindi elitario: l'espressione
libertas, che spesso campeggia nei motti comunali, non va intesa come
sinonimo di libertà individuale nell'accezione moderna, ma sottintendeva la
libertà cittadina rispetto a influenze esterne.

Il governo podestarile

Il governo consolare stimolò le accese rivalità tra le famiglie
aristocratiche cittadine, fomentate da inimicizie, rancori, ostilità e la
mai dimenticata consuetudine, tipica dei popoli germanici, del
diritto-dovere della vendetta. Per porre freno, per quanto possibile, a
queste lotte interne a partire dalla seconda metà del XII secolo in quasi
tutte le città comunali i consoli vennero sostituiti da un solo
funzionario, il podestà, scelto di solito tra i forestieri per essere al di
sopra delle fazioni cittadine.

Il regime podestarile non bastò comunque a risolvere problemi interni,
aggravati anche da una tendenza all'incremento degli scontri con le città
rivali, dovuto al completo assoggettamento dei territori liberi attorno
alle città stesse e all'inizio dei conflitti per la conquista i territori
di altre città per interessi mercantili e politici, legati alla supremazia
regionale. Alcune rivalità tra città sono rimaste proverbiali e tutt'oggi
vive nel campanilismo cittadino: Firenze contro Pisa, Firenze contro Siena,
Bologna contro Modena, Padova contro Verona, ecc. Nel dominio dei mari si
scontravano invece le cosiddette Repubbliche marinare.

Le città non comunali

In Francia, in Fiandra e in Germania si assistette a una ripresa della vita
cittadina, ma non si può parlare di comuni. In quei casi le aristocrazie
militari del contado non misero quasi mai piede nelle mura cittadine e la
libertà di governo dei vari borghi era strettamente circoscritta da
apposite concessioni dei principi o dei prelati della zona.

L'aristocrazia tedesca diffidava dei centri urbani, per questo vi si
svilupparono più che altrove i ceti imprenditoriali e mercantili, con le
stratificazioni della società (maiores, mediocres e minores) e la nascita
delle gilde commerciali, le corporazioni di arti e mestieri. Nelle città
venivano strappate al sovrano concessioni sulla politica locale talvolta
tramite salati pagamenti, talvolta tramite vere e proprie spedizioni. In
Germania più che altrove, si assistette alla compresenza contemporanea di
più forme di governo e di autonomia, dalle città vescovile, a quelle rette
da prìncipi, ai centri urbani più indipendenti, posti direttamente sotto
l'autorità regia.

In Fiandra alla classe artigiana delle gilde e all'autorità signorile
(laica o ecclesiastica) ebbero importanza anche le Hanse, letteralmente le
"carovane" di mercanti, con la creazione di una sorta di dicotomia: ancora
oggi nelle città è spesso presente una città "alta", fortificata e dedicata
alla classe dirigente, e una città "bassa", dedicata alle attività
commerciali. La formalizzazione dell'autorità nelle città si ebbe a partire
dal decennio del 1070. In Francia del Nord alcune città ebbero un'autonomia
che si evolvette sul modello delle Fiandre (Le Mans, Cambrai, Beauvais). I
governatori della città (gli "scabini") non provenivano però dai cittadini
ma dall'entourage del signore feudale. Peculiare di quelle zone fu la
coniuratio, un'associazione giurata riconosciuta dalle autorità con un
diploma (la charte de commune), che veniva concessa alle città più
importanti, mentre le altre usufruivano della "carta di franchigia", con la
quale ottenevano alcune esenzioni per i commerci.

La Francia del Sud invece, sebbene conoscesse inizialmente una situazione
urbana simile a quella italiana, venne maggiormente controllata dalla
monarchia, che limitò lo sviluppo delle villes de consulat (città
consolari).

Il Sud Italia invece vide l'annullamento delle spinte autonomistiche
(nonostante il precoce sviluppo di alcune città costiere a partire dal X
secolo) a causa della nascita dell'unitario regno normanno nel XII secolo.

Le repubbliche marinare

Un particolare sviluppo ebbero le cosiddette repubbliche marinare¹ . Alcune
di esse (Repubblica di Venezia, Ducato di Amalfi, Ducato di Gaeta² )
godevano già di una fiorente economia e di un'autonomia politica
considerevole nell'Alto Medioevo. L'esaurirsi delle razzie corsare
musulmane dopo il X secolo permise il prosperare di nuovi porti, che però
erano frenati dal punto di vista della dinamica socio-economica da un forte
potere centrale, come a Salerno, Napoli, a Bari o a Messina. Le repubbliche
di Genova, di Pisa, di Ancona³ e la repubblica dalmata di Ragusa⁴ , invece,
avevano potuto decollare quando il potere centrale era venuto meno, nell'XI
secolo. Formalmente Genova e Pisa erano sotto la corona del Regno d'Italia
che apparteneva all'Imperatore germanico, il possesso di Ancona era de iure
sia dell'Impero, sia della Chiesa, mentre Ragusa apparteneva a Bisanzio.

Ai centri dell'area italiana si aggiunsero anche alcuni centri provenzali,
come Marsiglia, e catalani (soprattutto Barcellona).

Già all'inizio del IX secolo i porti campani avevano una moneta propria,
derivata dal tarì arabo (a testimoniare come il mondo musulmano fosse il
mercato al quale essi guardavano). Decaduta la potenza di Amalfi e Gaeta,
la Repubblica di Genova prima e la Repubblica di Venezia poi iniziarono a
sviluppare traffici di grande portata: grazie a una rete finanziaria,
produttiva e commerciale crearono infine un vero e proprio impero
economico.

La navigazione sull'Adriatico fu sicura fin dal IX secolo e ciò permise a
Venezia lo sfruttamento di rotte che andavano da Costantinopoli, alla Siria
e la Palestina, al Nordafrica e alla Sicilia. I Veneziani, nonostante i
reiterati divieti, commerciavano con gli Arabi, comprese quelle merci
proibite quali armi, legname, ferro e schiavi (provenienti soprattutto
dalle popolazioni slave di Istria, Croazia e Dalmazia, tanto che da "slavo"
- e dal mediolatino creolo "sclavum*" - derivò poi la parola "schiavo").

Contemporaneamente (ma nel caso di Genova alquanto prima), già nel XI, nel
mar Ligure e nel Tirreno, Genova e Pisa iniziavano a emergere con politiche
autonome fino a creare anch'esse una fitta rete di rotte commerciali,
arrivando a dominare anche colonie oltremare. Genova e Venezia ebbero
inoltre una notevole espansione territoriale, nella propria regione e in
quelle confinanti. Nell'Adriatico, intanto, Ragusa ed Ancona, pur
ostacolate dalla supremazia veneziana, riuscirono a ritagliarsi il loro
spazio, specialmente nei traffici marittimi con il Levante.

Durante il XII secolo vi fu un profondo mutamento, che portò la navigazione
ad essere il metodo di spostamento più comodo e usato: ne è prova il fatto
che dalla Terza e dalla Quarta crociata in poi le truppe si mossero solo
via mare, non perché le vie terrestri fossero diventate più insicure o
lunghe (lo erano anche prima), ma perché ormai la nave era il mezzo più
diffuso per velocità e capacità di carico e trasporto.

I numerosi conflitti che sorsero tra le città marinare scaturivano spesso
da questioni commerciali in oltremare. Per esempio Pisa e Genova furono
inizialmente alleate contro i musulmani, ma la rivalità su chi dovesse
avere l'egemonia in Corsica e in Sardegna compromise inevitabilmente i
rapporti.

Nelle città più importanti, tutte le repubbliche marinare avevano dei veri
e propri quartieri, con empori, fondachi, cantieri navali e arsenali, dove
convergevano le piste carovaniere e da dove partivano le navi che
trasportavano spezie ed altri preziosi carichi verso l'Europa.

La Repubblica di Venezia, di Genova e di Pisa a volte diressero le crociate
dirottandone l'itinerario per aprire rotte commerciali ad esse propizie:
emblematico è il caso della conquista di Costantinopoli del 1204, attuata
dai Veneziani di Andrea Dandolo sfruttando le forze della quarta crociata;
Pisani e Genovesi sfruttarono anche la quinta crociata, che fecero puntare
sui ricchi porti egiziani di Alessandria e Damietta per fondarvi colonie
commerciali. Genova riuscì anche, grazie all'appoggio della dinastia
bizantina dei Paleologi a estendere le proprie rotte oltre il Bosforo, nel
Mar Nero dove entravano in contatto con i Mongoli dell'Orda d'oro e con i
principati russi, verso i quali convergevano vie fluviali e carovaniere dal
Mar Baltico e dall'Asia centrale. Laggiù inoltre potevano acquistare il
grano ucraino che riforniva l'Occidente. Alle fine del Duecento, con la
battaglia della Meloria (1284) e quella di Curzola (1298) i Genovesi
batterono rispettivamente i Pisani e i Veneziani, assicurandosi, almeno
apparentemente, un dominio mediterraneo.

Le repubbliche marinare ebbero un'importanza che non fu soltanto
commerciale; anzi la loro attività di navigazione fu fondamentale per fare
indirizzare lo sguardo dell'Europa verso l'Oriente e i paesi più lontani,
con i quali si iniziarono nuovamente a scambiare idee, modi di pensare,
conoscenze. I navigatori che partirono dalle repubbliche marinare
tornavano, consapevolmente o no, con un carico culturale prezioso anche più
di quello materiale e spesso contribuirono in modo determinante ad ampliare
l'ecumene europeo.

Il mediterraneo bassomedievale

L'impero bizantino: crisi e dinastia dei Comneni

Nel 1059 l'Impero bizantino vedeva la fine della gloriosa dinastia dei
Macedoni, che aveva regnato con il pugno di ferro aumentando la
centralizzazione e la militarizzazione dell'Impero, minacciato su più
fronti da Arabi, Bulgari e prìncipi di Kiev. Anche Roma era minacciosa dal
punto di vista religioso, per le sue ormai chiare pretese di egemonia sulle
altre sedi patriarcali compresa Costantinopoli. Costantino IX Monomaco e
sua moglie la basilissa Zoe appoggiarono l'azione del patriarca Michele
Cerulario che portò nel 1054 allo scisma d'Oriente. Quando la dinastia
macedone si estinse, il trono fu conteso tra le due più potenti famiglie
bizantine del tempo, i Comneni, che avevano il potere militare, e i Ducas,
che avevano il potere politico.

Mentre ciò accadeva, l'esercito bizantino fu sconfitto dai turchi
Selgiuchidi nella battaglia di Manzicerta del 1071. Dopo questa battaglia,
in breve tempo, l'Impero bizantino perse tutta l'Asia Minore. Intanto la
contesa tra le due famiglie continuava, per interrompersi nel 1081, anno in
cui Niceforo III Botaniate spodestò Michele VII Ducas dal trono. Le due
famiglie che non volevano perdere il potere si allearono, infatti il
rappresentante dei Comneni, il generale Alessio I Comneno (1081-1118),
sposò Irene Ducaena, con l'appoggio dell'esercito, Alessio I spodestò dal
trono Niceforo III, nel 1081. I Comneni continuarono la politica della
dinastia macedone, tesa a rafforzare militarmente l'Impero, e riuscirono a
risollevare le sorti dell'Impero, che sembravano segnate.

Alessio I Comneno subì lo smacco sia del nascente regno normanno in Italia
Meridionale, sia del regno Franco di Gerusalemme in Terrasanta, entrambi
sorti senza il suo assenso su terre formalmente di sua proprietà. Oltre a
ledere i suoi diritti ciò poteva compromettere la supremazia bizantina nel
Mediterraneo orientale. Nonostante ciò Alessio riuscì a farsi consegnare
dai crociati i territori in Asia Minore, riconquistandone quindi tutte le
zone costiere. L'Impero sotto Alessio Comneno, e in seguito anche dei suoi
successori, visse una fase di rinascita, Alessio salvò l'impero dal crollo,
visto che riuscì a sconfiggere l'invasione normanna in Grecia e nei
Balcani.

Ad Alessio nel 1118 succedette il figlio Giovanni II Comneno, che
intervenne più volte nei Balcani: sconfisse i Peceneghi e tenne a bada i
regni avversari di Serbia e Ungheria. Cercò di favorire i commerci dei
Pisani e dei Genovesi, per affrancarsi il più possibile da Venezia. Con una
serie di interventi militari ma soprattutto diplomatici, riuscì a
continuare l'opera del padre, recuperando una parte dei domini dell'Impero
in Asia Minore sottraendoli ai Turchi selgiuchidi.

Gli succedette nel 1143 il figlio Manuele I Comneno, che arrivò alla
rottura con la storica alleata Venezia. Fu il primo imperatore bizantino ad
allearsi col papa e con l'imperatore germanico, contro i Normanni,
un'intesa che svanì con l'arrivo al potere di Federico Barbarossa, che
nella sua conflittualità con la Chiesa impose ai bizantini di scegliere
l'uno o l'altro alleato: e si scelse la Chiesa romana, perché il programma
di Federico era troppo sovrapposto agli interessi bizantini, a partire
dalla rivalutazione del titolo e della funzione imperiale germanica. Avere
rapporti col pontefice significava per Bisanzio anche accettare i suoi
alleati, cioè la monarchia normanna di Sicilia, usurpatori dei territori
bizantini da lunga data. Manuele fu profondamente attratto dal rinato
Occidente, stipulò una serie di alleanze che comprendevano il papa, i
Normanni, Venezia, i comuni italiani, alcuni grandi feudatari del centro
Italia e i prìncipi franchi in Terrasanta. Manuele voleva sia rovesciare il
Barbarossa, sia avviare una politica occidentale nel solco di Giustiniano
I: il suo sogno sarebbe stato riconquistare la Sicilia e il Mediterraneo,
ma la sua invasione nel sud Italia non ebbe molta fortuna: nonostante i
buoni inizi, non riuscì a reimporre la sovranità bizantina in Italia. Per
un obiettivo del genere egli avrebbe dovuto avere il fronte orientale
pacifico e alleato, ma ciò non avvenne.

Manuele attuò una riuscita politica militare, grazie alla quale conquistò
il Regno di Serbia, sconfisse gli Ungheresi, impose la sua sovranità su
Antiochia e continuò la riconquista dell'Asia Minore. Non riuscì a
riconquistare l'entroterra dell'Asia Minore, vista la sconfitta nella
battaglia di Miriocefalo nel 1176. Nel 1180 Manuele morì e dopo la sua
scomparsa l'impero vacillò tra lotte intestine, congiure, intrighi e i
soprusi dei Latini (soprattutto i Veneziani) che ormai avevano in pugno i
commerci con Bisanzio. La successiva dinastia degli Angeli non poté evitare
l'accordo tra i Normanni (gli Altavilla di Sicilia) e gli imperatori
germanici, che tornarono così uniti nella politica ostile contro Bisanzio:
nel 1185 conquistarono Tessalonica. Ulteriormente indeboliti dai musulmani
e dagli occidentali, i Bizantini sembravano ormai stretti in una tenaglia
che si allentò solo con la scomparsa del Barbarossa (1190) e di suo figlio
Enrico VI (1197), i quali, unita la propria corona a quella siciliana,
tramavano ormai di una possibile conquista della capitale dell'impero.

Il mondo musulmano tra XI e XII secolo

Il mondo islamico si estendeva ormai dalla Spagna all'India settentrionale
e, sebbene fosse percepito dagli europei come un unico blocco compatto e
ostile, esso era differenziato in molteplici realtà, talora con poche
affinità politiche, anzi spesso in lotta l'una contro l'altra. I califfati
esistenti all'epoca erano tre:

- il califfato sunnita abbaside di Baghdad, che era il principale, dato che
  estendeva il suo potere, almeno in teoria, dalla Siria settentrionale
  all'Asia centrale; in pratica le varie dinastie regionali, sottomesse
  formalmente al califfo, amministravano il potere con piena autonomia in
  ampie zone del territorio. Sopra il califfo, già dall'XI secolo ridotto a
  pura veste simbolica, regnava il Sultano selgiuchide, che lo controllava
  e ne dirigeva le mosse
- il califfato omayyade sunnita di Cordova che dominava la Spagna e in una
  parte del Maghreb, ed era destinato ad una breve, seppur splendida, vita;
- l'Imamato ismailita de Il Cairo, retto dalla dinastia fatimide, nel quale
  ben maggior potere dell'Imam/Califfo stesso avevano i suoi vizir
  (wāsiṭa).

Sebbene indebolito dal punto di vista politico-militare, il mondo musulmano
ebbe uno straordinario ruolo culturale, vero e proprio mediatore e
rielaboratore tra grandi culture come quella greca, medio-persiana,
indiana, ecc. Oltre i centri dei califfati esistevano una serie di
città-emirato con un'intensa vita culturale, quali Bukhara, Marrakesh,
Samarcanda o Qayrawan. Nel X secolo gli Arabi appresero dalla Cina le
modalità di fabbricazione della carta, diffondendola nei propri territori e
poi, inevitabilmente, nell'Occidente greco e latino: veicolo fondamentale
per la cultura scritta, che all'epoca era un pilastro della conoscenza per
lo studio necessario del Corano, all'epoca redatto nella sola lingua sacra
dell'arabo.

La letteratura islamica era soprattutto scientifica, con straordinari
trattati di medicina, matematica, botanica, zoologia, storia, geografia,
astronomia, geografia e architettura. I geografi musulmani viaggiavano
dalla Cina al Circolo polare artico all'Africa ed erano i migliori
conoscitori del mondo nel suo complesso, con opere ormai classiche della
storia delle esplorazioni. Grandi personalità di tutti i tempi furono
Avicenna, Averroè, Geber (al-Jābir) (padre dell'alchimia) o al-Khwarizmi
(da cui deriva la parola algoritmo). Inoltre esisteva una notevole
letteratura dei romanzieri, spesso anche a carattere popolare.

La cultura arabo-islamica penetrò in Occidente soprattutto grazie alla
scuola dei traduttori di Toledo, nata nel corso del XII secolo sotto
l'egida dei re di Castiglia, dove collaboravano in libertà dotti cristiani,
ebrei e musulmani. Essa sta all'origine della rivoluzione scolastica, della
nascita delle università e del successivo sviluppo scientifico-tecnologico
occidentale.

La comparsa dei turchi

Nel mondo islamico, oltre al gruppo etnico degli Arabi (di cultura
semitica), in seno ai quali era nato l'Islam e la cui lingua era la lingua
sacra del Corano), era importante la componente persiana (indoeuropea,
dalla cui fusione e assimilazione era nata una cultura bilingue definibile
arabo-persiana, che caratterizzò l'Islam vicino e medio orientale. A
partire dai secoli X-XI si aggiunse nello scacchiere musulmano anche la
popolazione turca, di ceppo uralo-altaico e lingua della famiglia
ugro-finnica.

Essi, dopo un periodo di migrazioni dall'Asia nord-orientale, si erano
insediati nel X secolo in un'ampia zona che confinava con India, Persia e
Cina. Strutturati come una confederazione di tribù con a capo i khagan
(termine poi contratto in khan).
Nell'XI secolo la tribù selgiuchide, di origine turkmena, recentemente
convertita e dotata di una notevole forza militare (basata su con cavalieri
e arcieri formidabili), prestò il suo sostegno interessato al califfo
abbaside di Baghdad, che allora era minacciato da più fronti. Accettata il
ruolo di "protettore" del califfato, il khan divenne sultano e affiancò in
una specie di diarchia il califfo, pur limitato a ruoli di rappresentanza e
di simbolo religioso, fondando una sorta di impero politico-militare
dall'Anatolia alla Persia centrale.

Agli ordini del sultano c'erano i capi militari (agha) e i governatori
locali (beg o atabeg), i quali si scontravano spesso con potentati più
antichi di vari emiri, shaykh e wali locali. Nel 1071 i Turchi selgiuchidi
divennero famosi per aver battuto l'impero bizantino nella battaglia di
Manzicerta, fondando in Anatolia il sultanato di Rum (la "nuova Roma") con
capitale Iconio (attuale Konya).

Spagna e Maghreb

I regni delle Asturie e di Navarra nel X secolo erano riusciti a
riorganizzarsi ed a coordinare le proprie forze verso un attacco per
riprendere il terreno dai musulmani che passò alla storia col nome di
Reconquista e che terminò solo nel 1492. Anche gli arabo-berberi lottarono
duramente per mantenere il controllo nella penisola iberica. Nel 996-997 il
gran visir Ibn Abī ʿĀmir al-Manṣūr (detto dalla storiografia europea
Almanzor) ordinò una spedizione dimostrativa che saccheggiò devastò la
città meta di pellegrinaggi di Santiago di Compostela, sebbene non
profanasse le reliquie dell'apostolo Giacomo. La sortita, che doveva avere
un effetto simbolico e intimidatorio, ebbe (ma solo dopo la sua morte)
effetti del tutto opposti: la Cristianità, visibilmente minacciata in uno
dei suoi luoghi-simbolo più sacri, secondo una devozione che tramite
l'abbazia di Cluny si era ormai già radicata in tutta Europa, rispose con
sempre maggior entusiasmo per vendicare l'affronto. Da allora
pellegrinaggio e Reconquista furono le due facce di una stessa medaglia.

Ad agevolare questo impegno, spesso fallito in passato, intervenne la
scomparsa di Almanzor e una profonda crisi dinastica degli Omayyadi di
Cordova. La compagine musulmana si sfaldò con insospettabile rapidità,
perdendo unitarietà e quindi incisività, dilaniata dai conflitti tra
famiglie arabe e famiglie berbere. Gradualmente le truppe
castigliane-leonesi e aragonesi ripresero la valle del Duero, le città di
Coimbra e di Barbastro (1064). Alfonso VI di León, con l'aiuto del
leggendario El Cid (che aveva peraltro combattuto valorosamente e lealmente
agli ordini del signore musulmano di Saragozza), conquistò Toledo nel 1085,
una delle più splendide e colte dell'epoca, nonché capitale morale della
Cristianità spagnola, con l'appoggio di alcuni dissidenti tra i musulmani,
tra i quali al-Qādir malik di Badajoz al quale fu promessa Valencia.
L'assassinio dell'alleato fece ribellare il Cid, che assediò Valencia
conquistandola nel 1094 e, riconciliatosi con Alfonso VI, insediandovisi
come signore fino alla morte (1099).

Il ceto dirigente di Cordova era preoccupato dall'avanzata cristiana e
decise di rivolgersi alla più forte potenza nell'Islam occidentale, la
dinastia rigorista degli Almoravidi, capeggiata da Yūsuf ibn Tāshfīn. Essi
si erano formati sulle rive del Senegal e del Niger, nei conventi-fortezza
detti ribāṭ, e si erano impadroniti del Marocco e dell'Algeria. Giunti in
Spagna si scontrarono con i Castigliani a Zallāqa (oggi Sagrajas) il 23
ottobre 1086, dove imposero ai cristiani una delle più gravi sconfitte mai
subite, con il re Alfonso che si salvò a stento con pochi altri cavalieri.
Gli Almoravidi imposero la loro egemonia su tutti i signori locali
musulmani (i reyes de taifas, talora con la forza, imponendo un dominio
rigorista, che però portò a un periodo di prosperità e serenità, con una
leggera pressione fiscale tanto sui musulmani quanto sugli ebrei e
cristiani (i dhimmi). Il loro dominio si estendeva dall'Africa
nord-occidentale alla Spagna, con prospere città quali Marrakesh, Fez,
Tlemcen, Sigilmassa e Almería. Coniarono monete d'oro (i marabottini⁵ )
apprezzate e ricercate in tutto il Mediterraneo. Straordinario fu lo
sviluppo del dibattito teologico e filosofico, con le madrase e la
biblioteca di Cordova attive più che mai.

La riscossa militare dei cristiani e la nuova corrente degli "Unitari"
(al-Muwaḥḥidūn ), nata in Nordafrica, segnarono la fine degli Almoravidi.
Nel 1147 gli Almohadi (rigoristi seguaci dell'autoproclamato mahdi Ibn
Tumart) conquistarono Marrakesh, mentre i cristiani, sfruttando la crisi,
presero poco dopo Almería e Lisbona. Gli Almohadi cacciarono i Normanni
dalla costa africana e in seguito, chiamati dall'emiro di Valencia e di
Murcia, sbarcarono in al-Andalus nel 1162, occupando Siviglia, che venne
scelta come capitale. Il nuovo califfo almohade Abu Yusuf Ya'qub al-Mansur
lanciò una controffensiva verso nord, sconfiggendo nella battaglia di
Alarcos re Alfonso VIII di Castiglia (10 luglio 1195) Gli Almohadi furono
molto più duri dei loro predecessori Almoravidi, costringendo all'esilio
grandi pensatori del tempo come Maimonide e Averroè (il primo trovò rifugio
nella tollerante corte cairota del Saladino). Alarcos aveva preceduto di
poco il trionfale ingresso del Saladino a Gerusalemme (1187), per cui in
quel periodo sembrò che l'Islam stesse trionfando stringendo in una morsa
la Cristianità, spingendo papa Innocenzo III a indire una grande nuova
crociata (1198), anche se le due vittorie erano episodi completamente
indipendenti, costituendo per vari aspetti solo una coincidenza.

Le crociate

Prima crociata

Grazie a una serie di condizioni favorevoli (la crescita demografica ed
economica, l'ampia disponibilità di nobili armati esclusi dalla successione
ereditaria, la voglia di trovare un modo per riabilitarsi dell'aristocrazia
fortemente compromessa contro la riforma gregoriana, la riconquista dello
spazio mediterraneo da parte delle città marinare e il successo di alcune
spedizioni contro i musulmani in Spagna e Sicilia) e prendendo come
pretesto le difficoltà dei bizantini contro i turchi selgiuchidi ed alcune,
isolate, vessazioni sui cristiani da parte di alcuni poteri musulmani in
Terra Santa, l'Europa iniziò, senza bene sapere a cosa andasse incontro,
quella che poi venne chiamata l'avventura della crociata. All'appello di
Clermont (1095) di papa Urbano II risposero sia la nobiltà europea, sia
un'ampia fetta di gente comune animata dall'entusiasmo inculcato da alcuni
predicatori come Pietro l'Eremita.

Partiti verso Costantinopoli senza una strategia precisa, in una sorta di
originale pellegrinaggio armato, le truppe superstiti (tragicamente
annientate erano state quelle della cosiddetta "crociata dei poveri") si
ritrovarono nella capitale bizantina nel 1096. Avvalendosi di un innegabile
effetto sorpresa sul frammentato mondo musulmano, i crociati conquistarono
in poco tempo l'Anatolia e tutta la costa del Mar di Levante compresa la
Palestina: nel 1099 conquistarono Gerusalemme, creando un Regno che sarebbe
sopravvissuto per quasi due secoli. Il primo sovrano fu Goffredo di
Buglione, ma solo suo fratello Baldovino prese il titolo di re. Le
conquiste vennero spartite tra i nobili partecipanti all'impresa creando
gli Stati crociati e alcuni feudi minori, tutti sottoposti, almeno
formalmente, alla corona di Gerusalemme.

Seconda crociata

La seconda crociata (1145-1147) fu causata dalla caduta di Edessa nel 1144.

Il teologo San Bernardo di Chiaravalle teorizzò, in risposta alla
difficoltà per un cristiano di conciliare la guerra non difensiva con la
parola di Dio, la teoria del malicidio: chi uccide un uomo intrinsecamente
cattivo, quale è chi si oppone a Cristo, non uccide in realtà un uomo, ma
il male che è in lui; dunque egli non è un omicida bensì un malicida.

Questa episodica giustificazione, in risposta a un espresso quesito dei
Cavalieri templari, non assunse tuttavia il carattere di giustificazione
generalizzata di quella che fu, in effetti, una campagna per la ripresa di
Antiochia.

La seconda crociata venne condotta con un'eccessiva spavalderia dal re di
Francia Luigi VII, alleato al solo Corrado III di Svevia, ignorando le
possibili alleanze con alcuni potentati musulmani che avrebbero permesso di
riprendere la contea di Edessa. Egli, ascoltando le perorazioni di alcuni
cattivi consiglieri abbagliati dalle ricchezze di Damasco, cinse di assedio
la capitale siriana senza nemmeno cercare l'aiuto del re normanno di
Sicilia né del basileus bizantino, riportando una disastrosa sconfitta nel
1148.

Terza crociata

La terza crociata (1189-1192), detta anche la "crociata dei Re", fu un
tentativo, da parte di vari sovrani europei, di strappare Gerusalemme e
quanto perduto della Terrasanta, al Saladino. Vi parteciparono Federico
Barbarossa, che morì in Anatolia pare per un arresto cardiaco, Filippo II
Augusto, re di Francia e Riccardo Cuor di Leone, re d'Inghilterra.

Grazie agli sforzi di Riccardo d'Inghilterra, fu ottenuto almeno un
risultato positivo, la riconquista di San Giovanni d'Acri, che divenne la
nuova capitale del Regno. Dopo la battaglia di Arsuf fu siglata col
Saladino la pace di Ramla del 1192.

L'impero latino di Costantinopoli (quarta crociata)

L'impero bizantino alla fine del XII si era gradualmente indebolito,
perdendo in sequenza la Serbia, la Croazia e la Dalmazia. Le lotte tra
Alessio IV Angelo, figlio di Isacco II Angelo, e suo zio Alessio III Angelo
innescarono conseguenze allora imprevedibili. Dopo essere stato
imprigionato col padre, Alessio IV riuscì a fuggire rivolgendosi a Venezia.
In questa città si trovavano concentrate le forze della quarta crociata in
attesa di imbarcarsi per la Terrasanta ma prive dei soldi necessari a
pagare le navi veneziane per il trasporto (1202). Il doge Enrico Dandolo
ebbe allora una brillante idea, quella di offrire loro il trasporto in
cambio della conquista da parte dei crociati della città ribelle di Zara,
che era uno degli scali verso la meta. Essi accettarono, ma il saccheggio e
la conquista di una città cattolica suscitò in seguito un'ondata di
scandalo nella Cristianità. Innocenzo III scomunicò i veneziani, ma non
arrivò a una paradossale scomunica dei crociati, formalmente suoi inviati.

A Zara Dandolo incontrò Alessio IV, figlio del detronizzato Isacco, che gli
chiese aiuto per usurpare lo zio usurpatore. La posta era molto allettante
e Alessio IV aggiunse sul piatto una forte ricompensa in denaro e la
ricomposizione della Scisma d'Oriente. Fu così che nel 1203 i veneziani e i
crociati giunsero a Costantinopoli, la conquistarono, rovesciando Alessio
III, restaurando Isacco II e Alessio IV. Ma i bizantini non avevano
intenzione di ripagare i crociati, come aveva promesso Alessio IV, infatti
i due imperatori furono assassinati da Alessio V Ducas, che si proclamò
imperatore, ed annullò tutte le promesse ai crociati. I crociati in
risposta, assediarono la città e la conquistarono nuovamente nel 1204,
saccheggiandola barbaricamente, uccidendo uomini e stuprando donne,
rovesciando così l'impero bizantino, spartendo poi le sue terre, che furono
divise tra Baldovino conte di Fiandra, eletto dai crociati "imperatore
latino di Costantinopoli", che prese un terzo; un altro terzo andò ai vari
nobili che avevano preso parte all'impresa; l'ultima fetta venne presa dai
veneziani, che si appropriarono così delle isole greche e dei principali
scali navali, assicurandosi il monopolio dei traffici nel Mediterraneo
orientale a discapito dei rivali genovesi.

I crociati non erano né interessati né in grado di metter su una vera e
propria compagine statale, ma neanche uno Stato sul modello feudale. I
nobili bizantini si erano rifugiati ai confini dell'ex-impero, dove si
organizzarono in piccoli stati che meditavano la rivincita (Nicea,
Trebisonda..). Innocenzo III fu imbarazzato dal prezzo che era costato la
ricomposizione dello scisma e ben presto ci si dovette accorgere che in
realtà la frattura tra latini e ortodossi era invece affossata più che mai.
Dopo pochi decenni Giovanni III Vatatze si alleò con i genovesi per fare
piazza pulita dei rivali, arrivando a impadronirsi di tutte le province
orientali e poi di Tessalonica (1246). Nel 1261 Michele VIII Paleologo
sconfisse Baldovino II grazie all'appoggio di Genova, che guadagnò una
posizione di preminenza nel Levante. La nuova dinastia tentò di ricucire i
rapporti diplomatici tra Oriente e Occidente, ma l'impero era ormai
duramente provato dalla rapace dominazione latina.

Il consolidamento delle monarchie nazionali

La dinastia sveva

Con Enrico V si era estinta nel Sacro Romano Impero la dinastia Salica.
Dopo una serie di lotte tra le fazioni favorevoli ai duchi di Baviera,
detta dei guelfi (da un Welf capostipite della dinastia bavarese), e
favorevoli ai duchi di Svevia detta "ghibellina" da Waiblingen, si arrivò a
un candidato di compromesso, Federico, duca di Svevia, poi noto in Italia
come il "Barbarossa", che era imparentato a entrambe le fazioni.

Federico iniziò una politica conciliante, rinsaldando il potere in
Germania, per poi scendere in Italia nel 1154 per essere incoronato e poi
iniziare a imporre la propria volontà ai comuni italiani. Durante la dieta
di Roncaglia (1158) emise la constitutio de regalibus, dove stabiliva quali
erano i diritti del Re d'Italia (titolo che faceva parte della sua corona)
che i comuni avevano usurpato, grazie ai fondamenti giuridici offerti dalla
recente ma già importante scuola giuridica dell'Università di Bologna.
Questa politica procurò a Federico l'inimicizia dei comuni dell'Italia
settentrionale, capeggiati da Milano. Dopo la distruzione di Milano del
1162, iniziarono le prime ribellioni: la lega veronese del 1163 diventata
poi lega lombarda, appoggiata anche da Venezia, nel 1167. Poiché
l'equilibrio in Germania si stava incrinando, quando il Barbarossa scese
riportò una sonora sconfitta nella battaglia di Legnano del 1176.

In quel momento l'Imperatore sembrava avere nemici su tutti i fronti (i
Comuni, il papa, alcuni principi tedeschi, l'Imperatore bizantino e il
normanno re di Sicilia), per questo egli capì di doversi dedicare intanto a
rompere il fronte troppo compatto degli avversari. Si accordò allora col
papa a Venezia (1177), ponendo fine allo scisma. I Comuni, privati
dell'appoggio pontificio, cercarono una tregua, che poi divenne la pace di
Costanza del 1183. In seguito Federico si accordò col re di Sicilia
combinando il matrimonio tra suo figlio Enrico e la figlia di re Ruggero,
Costanza d'Altavilla, celebrato nel 1186. Sistemata anche la situazione in
Germania, il passo successivo del Barbarossa sarebbe stato a rigor di
logica diretto a Bisanzio, ed infatti partì nella terza crociata, ma morì
per cause pare naturali in Anatolia durante la marcia verso Gerusalemme.

Suo figlio Enrico VI aveva ottenuto alla nascita anche la corona di
Sicilia. Fu fin da allora chiaro come Enrico stesse cercando di trasformare
la corona imperiale in un titolo ereditario per la dinastia sveva,
sollevando le proteste dei nobili tedeschi, dei comuni e del papa. Alla
prematura morte di Enrico VI, il figlio Federico, a soli quattro anni, fu
proclamato re di Sicilia (1198) sotto la reggenza della madre, Costanza
d'Altavilla.

Appoggiato dal papa, che per arginare l'eccessiva potenza del regno di
Germania si era fatto promettere che egli non avrebbe mai riunito le corone
di Germania e di Sicilia, nel 1212 Federico fu eletto re di Germania e, nel
1220, fu consacrato imperatore da papa Onorio III, dopo aver promesso di
tenere fede agli impegni assunti con il suo predecessore.

Avendo poi disatteso le promesse di partecipazione alle crociate, fu
scomunicato dal nuovo papa Gregorio IX, ma nel 1228 guidò una spedizione in
Terrasanta e con un accordo diplomatico ottenne la restituzione di
Gerusalemme (quinta crociata). Nuovamente scomunicato (1239) e poi deposto
(1245) da papa Innocenzo IV, fu duramente sconfitto dai comuni a Parma nel
1248 e a Fossalta nel 1249. Morì dopo aver designato come erede il figlio
Corrado IV di Svevia re dei Romani.

Manfredi (1232-1266), principe di Taranto, figlio naturale di Federico II,
alla morte del padre (1250) divenne reggente sul trono di Sicilia per il
fratellastro Corrado IV, che si trovava in Germania. Nel 1257 sconfisse
l'esercito del papa e il 10 agosto 1258, dopo aver diffuso la falsa notizia
che Corradino era morto, fu incoronato a Palermo re di Sicilia (1258-1266).
Dopo essere stato scomunicato da papa Alessandro una seconda volta, si
schierò in Toscana con i ghibellini e prese parte alla battaglia di
Montaperti (1260) che si concluse con una grave sconfitta per i guelfi. La
scomunica gli fu rinnovata dal nuovo papa, Urbano IV, il quale si appellò
al conte Carlo I d'Angiò, fratello del re di Francia Luigi IX, e forte del
suo sostegno bandì una crociata contro Manfredi. Il conte scese in Italia e
nella battaglia di Benevento (1266) Manfredi fu sconfitto e ucciso.

Nuovi movimenti religiosi

Patarini

La Pataria fu un movimento originatosi a Milano verso il 1045, che si
scagliava duramente contro il clero corrotto, dedito alla simonia ed al
nicolaismo. Nonostante i disordini che causarono con papa Gregorio VII essi
vennero visti come alleati nel periodo della riforma. Nonostante ciò gli
obiettivi di fondo di patarini e dei riformatori non coincidevano: se i
primi volevano una Chiesa povera di puri ed uguali, i secondi miravano solo
a escludere i poteri laici dalla vita ecclesiastica. Ci fu delusione e
disorientamento nel movimento allorché, concluso il processo di riforma, ci
si accorse che le tesi del movimento non avrebbero più potuto essere
applicate, per questo alcuni iniziarono ad accusare la gerarchia
ecclesiastica avvicinandosi ai catari ed entrando nell'eresia. Furono
perseguitati da papa Lucio III nel 1185.

Catarismo

Se la Pataria era un movimento religioso, il catarismo era una vera e
propria eresia. Avvalendosi di idee dei manichei e degli gnostici (giunte
in Italia probabilmente attraverso i Balcani o attraverso i pellegrinaggi
in terra Santa) essi elaborarono un dualismo basato sulle parole di Cristo
nei Vangeli dove predica un Regno Celeste opposto al Regno mondano sulla
terra. Essi formularono così delle antitesi tra Bene e Male, Luce e
Tenebra, Spirito e Materia che, portate a conseguenze estreme, giunsero a
rifiutare drasticamente tutto quello che rappresentava la vita terrena,
compresa la riproduzione, l'atto sessuale, l'alimentazione con alimenti
derivati da tali atti sessuali (carni, uova, latte), ecc. Per il cataro
"perfetto" (secondo la distinzione tra simpatizzanti, detti "credenti", e
praticanti veri e propri) il fine ultimo era il lasciarsi morire di fame
(endura) sul letto di morte, liberando così il suo spirito dalla
coercizione della Materia, voluta da l'anti-Dio, cioè Satana, che
corrispondeva anche al Dio-creatore dell'Antico Testamento.

La presa che la dottrina catara fece su ampie fette di popolazione,
soprattutto dei ceti più umili, fu preoccupante per la Chiesa cristiana,
con zone ad alta densità come la Lombardia, la Toscana e soprattutto la
Provenza e Linguadoca. Essi venivano detti anche "albigesi", dalla città di
Albi divenuta loro enclave. I catari disprezzavano il clero cristiano, che
ritenevano corrotto e compromesso, per questo avevano una propria struttura
gerarchica con vescovi itineranti. Contro i catari venne istituito il
tribunale dell'Inquisizione e si arrivò ad indire una crociata contro di
loro (tra il 1209 e il 1229).

Congregazioni benedettine

Oltre a movimenti "scomodi", fiorirono dalle idee del periodo della riforma
anche alcuni movimenti monastici in seno alla Chiesa, che partendo dalla
Regola benedettina la modificarono e aggiornarono secondo nuove esigenze.
Fu il caso degli ordini caratterizzati da una rinnovata carica
contemplativa come i certosini e i camaldolesi, che riportarono in
Occidente il monachesimo di stampo eremitico, all'epoca diffuso solo in
ambito orientale.

La "fuga" dal mondo di queste nuove congregazioni benedettine non era però
da intendersi come diserzione dalla Chiesa, anzi, era un percorso
soprattutto interiore contro le spinte personali verso i beni terreni e i
piaceri della vita. Essi vivevano in povertà in monasteri disadorni di
statue, dipinti o vetrate, con una dura attività lavorativa di dissodamento
dei terreni, costruzione di mulini ad acqua, ecc. Il più importante
promotore dell'ordine Cistercense fu Bernardo di Chiaravalle. Una parte
dell'insegnamento cistercense venne ripreso dal calabrese Gioacchino da
Fiore, che istituì la comunità detta "florense" sulla Sila e scrisse alcune
opere di carattere mistico e apocalittico, nelle quali metteva in guardia
verso l'attesa della terza era, quella dello Spirito Santo, caratterizzata
dal perfezionamento della legge dell'amore derivata dal Vangelo.

Un'altra congregazione nata dai benedettini era anche quella dei
cluniacensi, ma questo movimento, nato dalla ricca e potente abbazia di
Cluny, privilegiava, alla vita spirituale e frugale dei monaci, un apparato
liturgico più fastoso, una ricchezza che era sinonimo del prestigio della
congregazione.

Valdesi e Umiliati

Nella Chiesa del Medioevo erano rare le occasione per la catechesi e la
lettura diretta delle Sacre Scritture da parte dei fedeli era scoraggiata.
Gli ordini monastici non erano a contatto con la gente e mancava la
possibilità per un buon cristiano per vivere secondo le norme del Vangelo
senza però entrare nel clero. In questo contesto poterono nascere e
svilupparsi i movimenti ereticali, con esperienze di vita comuni, secondo i
dettami del Vangelo e degli Atti degli Apostoli, in assenza di gerarchia e
con la comunione dei beni: un esempio fu la comunità dei pauperes
Lugdunensen, fondata a Lione nel 1173 da Pietro Valdo e condannata come
eretica perché prescindeva dai chierici per la predicazione. L'esempio di
Valdo venne comunque seguito soprattutto in Lombardia e Toscana dove erano
ancora vivi i ricordi della Pataria. Ne nacquero alcuni sodalizi come i
Poveri di Lombardia e gli Umiliati. Questi ultimi erano composti dai
lavoratori salariati della lana nelle grandi città, che solo più tardi
vennero accettati dalla gerarchia ecclesiastica come vero e proprio ordine
monastico.

Innocenzo III, seguendo la linea dei suoi predecessori, guardava con molta
diffidenza a questi movimenti nati spontaneamente, che rivendicavano
un'autonomia rispetto all'autorità ecclesiastica che li condannava
all'eresia.

Gli Ordini mendicanti

Nel 1210 Innocenzo III cambiò la sua politica di diffidenza approvando
l'iniziativa di un cittadino assisate poco più che trentenne, Francesco di
Pietro Bernardone, che si era dato, con alcuni compagni, ad una vita povera
e pura ma votata alla guida della Chiesa verso la quale egli si dirigeva
costantemente per ricevere direzione e insegnamento. Francesco era la
personalità ideale per Innocenzo, che poteva finalmente incanalare le
inquietudini e il bisogno di partecipazione dei ceti più umili nel seno
della Chiesa, senza porsi come antagonista ad essa scivolando nell'eresia.

Inizialmente Francesco non cercava di fondare un vero e proprio Ordine, né
Innocenzo desiderava qualcosa di nuovo: si limitò a dare un assenso verbale
alla sua condotta di vita concedendogli la tonsura che segnalava
esteriormente la sua appartenenza al clero. All'esempio di Francesco si
rifece anche Chiara d'Assisi, che fondò una comunità analoga ma femminile,
il "secondo ordine", mentre i laici poterono entrare in una confraternita
che seguiva i precetti francescani senza però abbandonare le proprie
attività e famiglie: il "terzo ordine".

Grazie alla notevole popolarità di Francesco e dei suoi seguaci, la
fraternitas divenne presto un vero e proprio ordine monastico, con una
regola, redatta nel 1221 e corretta nel 1223 da Francesco stesso, che venne
finalmente approvata ufficialmente da papa Onorio III. Francesco era forse
ammalato e probabilmente amareggiato (la doppia stesura della regola a
distanza ravvicinata testimonia un ripensamento a fronte di difficoltà nel
progetto), si ritirò dunque in disparte deferendo l'Ordine ad alcuni suoi
discepoli, e morì nel 1226 venendo canonizzato appena due anni dopo.

Parallela all'esperienza di Francesco fu quella del chierico spagnolo
Domenico di Guzmán, canonico nella cattedrale di Huesca. Egli fondò
l'Ordine dei frati predicatori, ispirandosi forse all'efficacia della
predicazione dei movimenti ereticali, dei quali voleva contrastare la
propaganda tramite la parola e la povertà di vita. Essi erano per questo
preparati teologicamente molto bene, essendo votati alla confessione ed
alla predicazione. La confraternita di Domenico divenne Ordine nel 1215.
Morì nel 1221 quando i domenicani erano ormai già una forza sparsa in tutta
Europa.

Francescani e domenicani vennero detti ordini mendicanti, in quanto
professavano la povertà non solo a livello personale, ma anche di tutto
l'ordine. Si chiamavano tra di loro "fratelli" (fratres da cui la parola
frate) ed abitavano nelle città a contatto con le persone nei conventi, più
semplici dei monasteri e con un carattere inizialmente di punti d'appoggio
temporanei. Essi organizzavano continuamente opere assistenziali e si
mostravano vicini ai poveri e i diseredati, dimostrando come si potesse
vivere in povertà restando nella perfetta ortodossia della Chiesa. Gli
Ordini mendicanti dipendevano direttamente dalla Santa Sede ed erano per
questo un ottimo strumento di controllo pontificio nelle varie città.
Questo inquadramento venne vissuto con contrasti tra i francescani, che si
divisero nelle fazioni dei "conventuali" (più moderati) e degli
"spirituali" (più rigorosi circa il messaggio del fondatore). Alla fine
prevalse la linea morbida rispetto ala papato dei conventuali.

Il successo di questi nuovi ordini spinse alla fondazione di numerosi nuovi
Ordini, che nel concilio di Lione del 1274 vennero limitati ai carmelitani
e gli agostiniani: altri, come l'Ordo apostolorum del parmigiano Gherardo
Segarelli vennero perseguitati. Ma ormai i nuovi gruppi avevano come
antagonisti ben preparati ad affrontarli li stessi domenicani e
francescani, per cui si può dire che le folle fossero ormai al sicuro sotto
l'ala dell'ortodossia romana.

L'ultima migrazione: i mongoli

Finché le popolazioni dei Mongoli erano in competizione tra loro la
situazione poté essere tenuta sotto controllo sia dagli europei che dai
cinesi, finché, nel XIII secoli, esse non trovarono un capo (un khan) in
grado di riunificarle: Gengis Khan, uno dei più grandi conquistatori di
tutti tempi, accostabile forse solo ad Alessandro Magno. Dopo i primi
successi contro le tribù vicine, nel 1206 venne proclamato Gran Khan, cioè
khan di tutti i mongoli, che sotto di lui avevano trovato un'unità
nazionale.

Da allora fu noto come "Genghiz Khan" ovvero "Signore Universale". Egli si
diede a conquistare e organizzare i popoli, secondo un'organizzazione
politico-militare basata sulla mobilità e fortemente gerarchizzata: ogni
tribù (ulus, che indicava anche il patrimonio collettivo) era indipendente,
ma tutte erano sottomesse alla famiglia imperiale, il cosiddetto "casato
della stirpe aurea", sacro poiché mitologicamente derivato dal Dio del
cielo, Tengri, divinità suprema dei mongoli. L'aspetto più straordinario
della sua personalità fu il genio in campo militare, dalla formidabile
tattica: le armate mongole, forti di arcieri a cavallo, attaccavano nel più
completo silenzio, guidate solo da bandiere di diverso colore, compiendo
manovre complesse in assoluta simmetria e coordinazione, che incuteva una
soprannaturale paura nel nemico. Gengis Khan curò anche la sua fama
(l'"immagine") con calcolate azioni di straordinaria ferocia nel punire i
nemici o di grande magnanimità verso gli alleati. La fama di inflessibile e
invincibile fu un'ottima propaganda contro i suoi avversari politici, i
quali sapevano che non sottomettersi equivaleva allo sterminio.

Nel 1211 le genti mongole erano unificate, quindi Gengis Khan guardò alla
Cina; più o meno contemporaneamente i mongoli prendevano il regno
irano-persiano di Kwarezm (Corasmia), con città come Samarcanda e Bukhara,
dirigendosi poi a nord dove venne conquistato il regno della Grande
Bulgaria, la cui popolazione fu deportata. Nel 1227 il grande leader morì
lasciando un impero che si estendeva dalla Siberia al Kashmir, al Tibet, al
Mar Caspio, al Mar del Giappone. Nonostante i genocidi, le deportazioni di
massa e le città rase al suolo e ricostruite da zero, l'Impero mongolo era
solido, pacifico, con genti diverse per stirpe, lingua e religione che
convivevano armoniosamente sotto l'equa e inflessibile pax mongolica.

Alla morte di Gengis Khan, suo figlio Ogödäi si diede a completare la
conquista della Cina settentrionale e della Persia, mentre suo cugino Batu
Khan, nipote di Gengis Khan, lanciò una spedizione contro l'Europa,
arrivando nel 1238 sui ducati russi confederati, che già nel 1222 avevano
conosciuto la furia delle orde tartare. Quando Kiev cadde nel 1240 la
Cristianità entrò in un momento di crisi e terrore. Non conoscendo né la
lingua né le origini dei mongoli essi apparivano come un'entità
sovrannaturale, terribili, dall'aspetto più ferino che umano, come li
descrivono gli Annali di Novgorod. Molti crederono che fosse arrivata la
punizione divina ai peccati del mondo, collegandosi al mito cristiano delle
popolazioni bibliche infernali di Gog e Magog quali araldi dell'Anticristo.

Dalla seconda metà del XIII secolo ormai l'impero mongolo era diviso in
quattro stati federati, che formalmente riconoscevano la suprema autorità
del Gran Khan, ma di fatto ebbero vita indipendente. Questi quattro imperi
erano

- Quello cinese, con capitale a Pechino, che durò fino al 1368 quando salì
  al potere la dinastia Ming.
- Il Khanato dell'Orda d'Oro, nel sud dell'attuale Russia
- Il Qara-Khitai, tra lago d'Aral, Tibet e Cina
- Il Khanato di Persia, ottenuto dopo la sconfitta dell'ultimo califfo
  abbaside e la presa di Baghdad nel 1258.

Tamerlano

Nel 1336 nacque in un villaggio vicino a Samarcanda Timur ("Ferro"), più
noto come Tamerlano, in una tribù che faceva parte dei disprezzati karaunas
(i "mezzosangue"). Tamerlano sfruttò le rivalità tra le vicine tribù e le
debolezze dei vari khan e grazie ad un'accorta politica guerriera egli
seppe conquistare tutta la Transoxiana nel 1369. Un anno dopo assunse il
titolo di "grande" emiro, a voler sottolineare le pretese di supremazia su
tutti gli emiri della regione. Grazie al matrimonio con la principessa
Saray Malik Katun, discendente di Gengis Khan, prese il titolo di "kürgen",
genero imperiale. Scelse Samarcanda come sua capitale, una città di
incontro tra mondo greco e indiano, già abitata da Alessandro Magno, ed
emporio tra i più importanti sulla via della Seta. Durante i tre decenni
successivi Tamerlano condusse campagne militari in tutte le direzioni, con
metodi travolgenti e spesso spietati. All'inizio del XV secolo possedeva un
impero che andava dal Mar Caspio al Caucaso, al lago d'Aral e tutta l'area
tra il Syr-Darja e l'Indo.

Sembrava solo che gli ottomani fossero in grado di resistergli, anzi gli
occidentali iniziarono a pensare che i loro interessi potessero coincidere
con quelli di Tamerlano, contrapponendosi congiuntamente all'avanzata
turca. Gli europei vedevano in lui molte analogie con i mongoli di un
secolo e mezzo prima, anche se egli era ormai islamico, ed una nuova pax
mongolica avrebbe aiutato molto le vicende dei mercanti occidentali. Il
principe bizantino Giovanni, si accordò allora col podestà genovese di
Galata per inviare ambasciatori al Khan. I bizantini infatti erano già
costretti a pagare un tributo al sultano turco, ed essi proposero a
Tamerlano di versarlo a lui in cambio di un'alleanza per sconfiggere i
turchi stessi. Un'ambasceria parallela venne condotta anche dal re di
Francia tramite alcuni domenicani.

Tamerlano, che stava effettivamente preparandosi ad attaccare i turchi,
accettò le proposte, sperando anche che tramite Venezia e Genova egli
avrebbe potuto ottenere quella flotta che non possedeva, e nel 1402 i
mongoli batterono gli ottomani presso Ankara. Tamerlano divenne padrone
dell'Anatolia, ma si rivelò presto un'arma a doppio taglio per gli
occidentali, in quanto non era disposto ad accettare alcuna sottomissione.
Rivendicando la discendenza da Gengis Khan e pretendendo la restaurazione
dell'Impero mongolo attaccò a Smirne gli Ospitalieri di Rodi, cacciandoli e
sottomettendo le due città chiamate Focea e Chio. Gli europei erano molto
indecisi sul da farsi e molti continuavano a sperare, come Enrico III di
Castiglia che spedì più ambascerie a Tamerlano. In definitiva era più
appetibile per Tamerlano l'Impero cinese, ma le sue aspettative furono
interrotte dalla morte nel 1405. L'immenso impero venne frammentato tra più
potentati ostili tra loro e l'avanzata ottomana su Bisanzio poté
riprendere.

L'economia bassomedievale

La rivoluzione commerciale

Dal Duecento la bilancia commerciale tra Oriente o Occidente divenne
positiva per il secondo dopo secoli di assoluto predominio commerciale
dell'Europa sud-orientale. La larga circolazione di merci anche non
preziose permise un vorticoso impennarsi degli scambi economici e l'aumento
di ricchezza. Merci orientali e occidentali, nordiche e mediterranee
circolavano velocemente via mare e via terre, ed assieme ad esse si
spostavano gli uomini e i capitali. I mercanti seppero presto dotarsi di
strumenti giuridici e tecnologici in grado di soddisfare la domanda
crescente di loro: nacquero nuovi tipi di contratto commerciale, più
flessibili e omologati dappertutto; nacquero le società di persone e di
capitali, le compagnie commerciali (a scadenza annuale, rinnovabili) e le
commende (tra imprenditori con capitali e commercianti che li facevano
fruttare). Nacquero le prime banche in senso moderno (in grado di far
fruttare i capitali) e le prime forme di assicurazione. Per evitare di
trasportare fisicamente il denaro nacquero strumenti creditizi che
permettevano la riscossione di somme precedentemente versate in altre città
mostrando lettere bollate della banca. L'attività bancaria prosperò
nonostante i divieti ecclesiastici di guadagnare denaro "dal denaro".

Dal XII secolo alcune città italiane avevano ricevuto l'autorizzazione
imperiale di battere il "denaro", la moneta argentea carolingia (Pavia,
Cremona, Piacenza, Milano, Lucca e Pisa), anche questa valuta tendeva a
svalutarsi col tempo. Il miglioramento economico stimolò il conio di monete
più pregiate, con un maggiore contenuto argenteo, detti "grossi" o
"bianchi". La moneta aurea fece la sua ricomparsa in Europa occidentale
nella seconda metà del Duecento in alcune città italiane, se si escludono
alcune coniazioni di breve durata come l'augustale di Federico II, l'écu di
Luigi IX di Francia o il genovino di Genova. Nel 1252 Firenze coniò il
fiorino e nel 1284 Venezia il ducato o zecchino: queste due monete, dal
quantitativo aureo straordinariamente stabile, divennero i mezzi principali
dei grandi scambi internazionali.

Un'altra novità del Medioevo fu la nascita delle "compagnie", società
mercantili-imprenditoriali che sostituirono il commercio un tempo basato
sui mercanti itineranti. Le compagnie avevano succursali nelle più
importanti piazzeforti ed erano organizzate in maniera tale da poter far
muovere merci e capitali senza bisogno di far muovere i suoi dirigenti (che
così non dovevano vagare, ma anzi restavano ben ancorati alle città dove
iniziavano ad avere un peso anche politico, oltre che economico) né il
denaro, che grazie alle lettere di cambio si poteva riscuotere in qualsiasi
filiale della compagnia. Un esempio tardo ma efficace di come funzionassero
queste specie di "holding" può essere offerto dalla compagnia fiorentina
dei Bardi, che nel 1336 ricevette dalla filiale di Avignone l'incarico da
parte di papa Benedetto XII di inviare agli armeni, assaliti dalle
popolazioni turche, il corrispettivo di diecimila fiorini d'oro in grano:
detto fatto, il 10 aprile, arrivò l'ordine, poche settimane dopo gli agenti
italiani dei Bardi comprarono il grano sulle piazze di Napoli e Bari
tramite le loro filiali e prima della fine del mese navi cariche delle
vettovaglie erano già salpate verso il Mar Nero.⁶

Le merci che attraversavano le vie del Medioevo erano essenzialmente divise
in "sottili", più pregiate e costose come metalli preziosi, spezie e
tessuti di lusso, o "grosse" (legname, sale, allume, ecc.).

Oltre all'Italia, l'altra grande zona commerciale europea era l'area del
Mar Baltico e il Mare del Nord, con le attivissime città portuali
anseatiche. Il punto di incontro tra le merci italiane e nordiche era
soprattutto il porto di Bruges. Altre zone, come l'Inghilterra o il regno
di Napoli, ebbero un ruolo più passivo nello sviluppo economico, venendo
monopolizzate da mercanti stranieri che le spogliavano delle materie prime
sottocosto e vi rivendevano a prezzi molto alti i prodotti finiti.

Le novità nella produzione

Ma anche il settore produttivo venne rivoluzionato, con una passaggio da un
sistema artigianale (dove si produceva su richiesta) a un sistema
manifatturiero (dove si produceva per vendere) che ebbe luogo tra l'XI e il
XIII secolo, con variazioni da luogo a luogo e da merce a merce. La filiera
di produzione dei tessuti e del cuoio produsse la necessità di ricorrere ai
ceti subalterni per alcune procedure particolarmente malsane, creando per
la prima volta il problema dei rapporti con questi ceti e
dell'inquinamento. Spesso nelle città si creò un sistema di manifattura
diffusa, con le varie fasi della lavorazione delle stoffe affidate a vari
lavoratori specializzati. Tra questi i tintori emersero perché lavoravano
strumenti complessi e materie prime costose.

Notevoli furono le innovazioni tecnologiche, tra le quali il filatoio a
mano, il telaio orizzontale e la gualchiera, ma anche la riscoperta del
vetro e la rinnovata produzione ceramica grazie alla ruota a pedale.

La produzione di armi raggiunse l'apice in zone minerarie come la Germania
renana, ma anche la Lombardia, mentre nel mondo musulmano si importavano
sia spade "franche", che metalli grezzi lavorati poi in Spagna o in Siria.
La lavorazione dei metalli fece grandi progressi, con forni più efficienti
che permisero la lavorazione dell'acciaio e le opere di grandi dimensioni
quali le campane o le canne d'organo.

La cultura bassomedievale

La nascita della logica e della scolastica

A Chartres nacque nel XII secolo una scuola cattedrale dove per la prima
volta si iniziò a guardare allo studio della natura, delle scienze (fino ad
allora considerate secondarie, se non dannose) e, senza tralasciare lo
studio delle Scritture e il culto per le auctoritates, ci si ispirava alla
tradizione neoplatonica. Questo rinnovamento, dovuto a varie ragioni tra
cui i rinnovati contatti col colto Oriente e lo slancio della vita
cittadina che poneva nuove esigenze e problemi, fu alla base della
convinzione che la scienza moderna potesse superare quella antica, non
tanto perché migliore, ma perché suscettibile di ampliarsi ed
approfondirsi, mediante la critica, e quindi di procedere, anziché
cristallizzarsi nei tradizionali commenti sterili.

Andava nascendo un nuovo approccio allo studio, quello della logica, che
offriva un metodo innovativo con in quale affrontare lo scibile: invece di
commentare letteralmente le Sacre Scritture si andava alla ricerca dei
criteri per poter comprendere, al di là della fede, quello che era giusto e
quello che non lo era. Il fondatore di questa scuola di pensiero viene
considerato Pietro Abelardo, con il suo Sic et Non, che venne tuttavia
duramente avversato dai tradizionalisti. Ma la sua eredità fu raccolta dal
monaco camaldolese Graziano, che redasse una raccolta completa di diritto
canonico (il Decretum Gratiani), servendosi proprio della logica
abelardiana; da allora la logica fu alla base del rinnovamento nella
teologia e filosofia che va sotto il nome di scolastica. I grandi maestri
della scolastica furono Alberto Magno, Tommaso d'Aquino e Duns Scoto, che
applicarono il metodo abelardiano, arricchito anche dalle traduzioni di
Averroè che permise la riscoperta di Aristotele in Occidente, alla ricerca
teologica, indagata come una vera e propria scienza, usando quindi le
facoltà intellettuali umane.

Le università

Il rinnovamento culturale dei secoli XII e XIII non si può comprendere
appieno senza ricordare le modifiche apportate al sistema educativo. Nelle
città fu possibile aumentare il livello di istruzione generale, con le
necessità di leggere, scrivere e far di conto ormai imprescindibili per le
attività mercantili. Si sviluppò così una sorta di scuola primaria privata,
alla quale poteva seguire la scuola d'abaco, dove si insegnavano ai ragazzi
più grandi nozioni di matematica e di ragioneria.

Per quanto riguarda il livello superiore di istruzione, nel XIII secolo
alle scuole cattedrali si affiancarono le università, che nacquero come
associazioni private di studenti, che subito mirarono a un riconoscimento
ufficiale e alla concessione di benefici di carattere giuridico e
economico. Un precedente per le università fu la scuola medica salernitana,
dove si studiavano la medicina e la filosofia, traducendo testi dal greco e
dall'arabo. Le prime sedi universitarie nacquero collegate alle scuole
cattedrali o in maniera autonoma in un po' tutta Europa. La prima fu
Bologna, alla fine del XII secolo, seguita da Parigi all'inizio del XIII
secolo e diverse altre nel corso del secolo. Il centro di maggior fervore
culturale era Parigi, ma la più antica documentazione di un'università si
ha per Bologna (1088), dove si istituzionalizzò una scuola di diritto
gestita da laici già esistente. Seguirono a breve distanza Padova (1222),
Napoli (1224) e, al di fuori dell'Italia Oxford, Cambridge, Salamanca
(1218) e la stessa Parigi. Nel XIV secolo le istituzioni universitarie
fecero la loro comparsa in Germania e nell'Europa centro-orientale con
Praga (1348), Vienna (1365), Heidelberg (1382) e Colonia (1388). Dovettero
attendere il secolo successivo i paesi scandinavi (Uppsala nel 1477 e
Copenaghen nel 1479).

Le università favorirono la nascita di un mercato di libri di studio a buon
prezzo. Al posto dei costosi codici in pergamena, si diffusero le peciae,
ovvero dispense che contenevano le sintesi delle opere più famose o parti
di trattati. Potevano essere acquistate dagli stationarii (artigiani
specializzati che copiavano libri per mestiere), oppure affittate per un
certo periodo di tempo⁷ . Erano scritte su carta, un materiale più
economico della pergamena, la cui tecnica di produzione era stata importata
in Europa dagli arabi, che a loro volta l'avevano appresa dai cinesi.

La rinascita scientifica

Grazie ai rinnovati contatti col mondo bizantino e islamico si ebbe un
rifiorire del sapere scientifico in Europa, che era caduto nell'oblio. A
metà del XII secolo una équipe di dotti guidati da Pietro il Venerabile,
abate di Cluny tradusse il Corano. Verso il 1187 iniziò a circolare
Aristotele, grazie alla singolare figura di Gerardo da Cremona, che aveva
imparato l'arabo a Toledo per poter tradurre una grande quantità di
trattati là presenti. I testi latini e greci, filtrati dal mondo arabo,
contenevano anche cognizioni provenienti da Persia, India e perfino (in
maniera mediata) Cina, soprattutto riguardo alla medicina, all'astronomia
ed alla matematica.

Arrivarono anche discipline orientali che, sebbene avessero interessato il
mondo ellenistico e tardo-antico, erano ormai sconosciute in occidente,
come l'astrologia, che studiava le intelligenze spirituali che
soprintendevano agli astri e, per analogia, ai componenti dell'essere
umano, e la magia, che ebbe un più tardo sviluppo nel Rinascimento. La
Chiesa condannava queste pseudo-scienze poiché esse investigavano le
intelligenze cosmiche che venivano assimilate agli angeli ribelli, cioè ai
demoni.

La conquista più duratura di quel periodo storico fu l'introduzione dei
numeri arabi posizionali e dello zero, entrambe scoperte di origine
indiana. Questo nuovo sistema di numerazione fu introdotto in Occidente dal
pisano Leonardo Fibonacci, con il Liber abaci del 1202. Il suo però non
poteva ancora essere un interesse scientifico puro: era un figlio del suo
tempo e piegava le conquiste matematiche e geometriche a situazioni
pratiche, del commercio, del cambio, della compravendita.

La rivoluzione culturale

Nelle città del tardo Medioevo si andava sviluppando una cultura "laica",
determinata dalla grande sete di risposte a questioni pratiche e concrete,
in campo sociale, economico e politico. Senza metter in discussione la fede
o l'importanza della teologia o del latino, i ceti dirigenti cittadini
amavano la cultura detta "cortese", con i poemi epici, le poesie finemente
erotiche, i romanzi cavallereschi. In zone come la Toscana, le signorie
venete e romagnole o le corti sicule di Federico II di Svevia o catalane di
Alfonso X di Castiglia si erano creati dei circoli poetici, derivati dalle
composizioni provenzali dei trovatori, dove nacquero talvolta anche forme
espressive nuove, come il dolce stil novo.

Nel corso del Duecento inoltre si diffuse in Italia l'uso del volgare,
adoperato in poesia sin dal Cantico delle creature di san Francesco, datato
1224. Il volgare era l'espressione di un ceto emergente di banchieri,
mercanti, imprenditori, ecc., che guardavano con diffidenza ai lunghi tempi
necessari per apprendere il latino ed alle materie più astratte.

La richiesta di sapere scientifico alla portata del cittadino medio fece
nascere i sunti o le "volgarizzazioni" di opere e trattati di scienze e
altro, come il Trésor di Brunetto Latini, le Composizioni dal mondo di
Restoro d'Arezzo,L'Acerba di Cecco d'Ascoli, i Documenti d'Amore di
Francesco da Barberino o il Convivio di Dante Alighieri.

Nel XII secolo nacque anche l'uso di registrare cronache cittadine e anche
familiari, che fissavano la memoria storica in maniera più agevole e più
snella dell'antica cronachistica ecumenica in latino.

Tra Duecento e Quattrocento si arrivò quindi, almeno in Italia, ad avere un
ceto medio largamente alfabetizzato, capace di scrivere e talvolta anche
comporre opere letterarie. Per riottenere un condizione simile si dovrà
aspettare fino alla fine del XVIII o l'inizio del XIX secolo.

La crisi del Trecento

Dopo due secoli di grande sviluppo e prosperità nel continente europeo, il
Trecento fu un secolo di rottura, con l'interruzione di fenomeni in
crescita come lo sviluppo demografico, l'ampliamento e la creazione di
nuove città, lo straordinario aumento dei traffici in quantità e in
qualità.

Oggi si inizia a considerare che il regresso possa essere stato causato
innanzitutto da una variazione del clima, con la fine del cosiddetto
periodo caldo medievale, che aveva permesso lo scioglimento dei ghiacci (si
pensi alla navigazione dei Vichinghi), la coltivazione della vite fin sopra
Londra, abbondanti raccolti facilitati dalla piogge scarse e regolari e le
tiepide primavere.

Gli aspetti più gravi riguardarono la carestia del 1315-1317, il ristagno
economico, la peste nera e le conseguenti rivolte popolari.

Il papato nel XIV e XV secolo

La protezione angioina di Carlo I d'Angiò si era infatti rivelata un'arma a
doppio taglio, per le invadenti pretese del sovrano che in nome della lotta
al pericolo "ghibellino" si tramutarono negli anni settanta del Trecento in
ricatti per portare avanti i propri disegni politici.

Mentre l'impero viveva un lungo interregno, con lotte interne, e quindi
nessuna minaccia "ghibellina" incorreva sul papato, si alternarono dal 1266
al 1294 sul soglio pontificio una serie di papi "filo" o "anti" angioini.

Bonifacio VIII

Una svolta si ebbe con l'elezione di Benedetto Caetani, papa Bonifacio
VIII, che era stato scelto dopo la dubbia rinuncia di Celestino V, un
severo asceta abruzzese che avrebbe dovuto iniziare un rinnovamento morale
della Chiesa, tanto evocato dagli spirituali francescani e da vari
predicatori apocalittici. Celestino V fu un esperimento che si rivelò
fallimentare, in quanto la sua leva morale e spirituale non bastò a
compensare le lacune nella preparazione teologica, giuridica e politica,
mettendolo in balia dei cardinali fedeli a Carlo II d'Angiò prima e a
quelli avversi poi, che lo costrinsero ad abbandonare la tiara. Salì allora
al soglio Bonifacio VIII (dicembre 1294), aristocratico, giurista e
canonista di grande cultura, sulla cui figura pesarono fin da allora
(fomentati dopotutto dai suoi avversari) dubbi circa il comportamento avuto
verso papa Celestino, che venne confinato nel castello di Fumone dove si
spense nel 1296.

Una delle prime situazioni da risolvere per il nuovo papa era quella di
rinsaldare il suo controllo sulla stessa Roma, dove gli si ribellarono i
potenti Colonna dichiarandone nulla l'elezione. Contro di essi il papa
bandì una vera e propria crociata, facendo espugnare nel 1298 la rocca di
Palestrina. Nel frattempo anche i francescani spirituali, troppo
estremisti, vennero perseguitati. Nel 1295 cercò di sistemare le lotte tra
angioini ed aragonesi in Sicilia, affidandola tramite il trattato di Anagni
ai francesi, ma i siciliani si ribellarono nuovamente. Lo smacco rese
necessario un riavvicinamento con i regni di Francia e di Napoli, ed un
sostegno economico dei banchieri fiorentini. A Firenze però si lottavano le
fazioni dei guelfi bianchi e neri, i primi più moderati, i secondi più
intransigentemente filo-papali, per questo Bonifacio chiamò il fratello del
re di Francia, Carlo di Valois, che intervenne sia a Firenze, scacciando i
guelfi bianchi, tra i quali lo stesso Dante Alighieri (1301), sia nel regno
di Sicilia.

La politica papale aveva favorito l'accentramento regale che Filippo IV di
Francia aveva messo in atto. Ma Bonifacio non era una pedina in mano al re
francese, anzi, nel 1296 egli condannò la penalizzazione del clero che i re
di Francia e Inghilterra, in guerra tra loro, avevano attuato. Filippo IV
rispose in maniera drastica, vietando che le decime uscissero dalla Francia
per essere incamerate a Roma. Nel 1298 i due re sospesero gli scontri sulla
base di un arbitrato del papa, ma accettarono il suo intervento solo come
persona, non come pontefice: quest'inedita rivendicazione era un gravissimo
simbolo di come l'autorità universale del pontefice fosse in chiaro
pericolo. Nel 1301 la situazione si aggravò, quando Filippo amplificò le
pretese di accentramento regale a dispetto della Chiesa francese, che venne
per la prima volta tassata, minacciando il principio della libertas
Ecclesiae. Il sovrano destituì alcuni vescovi più riluttanti ad accettare
le sue imposizioni, come il vescovo di Pamiers Bernardo Saiset. Bonifacio
rispose con la bolla Ausculta fili, che ribadiva le prerogative speciali
della Chiesa, e con la Unam Sanctam Ecclesiam (1302), che rifondava il
primato dei pontefici su qualunque potere temporale perseguendo la linea di
papi come Innocenzo III e Gregorio VII. Secondo questo documento il papa
era il vicario di Cristo sulla Terra, al quale spettano di diritto le due
spade: quella spirituale, usata in maniera diretta, e quella temporale, che
lui concederebbe in delega ai vari sovrani. La rivendicazione di papa
Bonifacio era però alquanto anacronistica e, a differenza dei suoi illustri
predecessori del secolo precedente, egli non aveva ormai più una forza
politica e contrattuale concreta, essendo venuta a mancare quella rete di
alleanze che proprio nella Francia aveva un tradizionale sostegno. Gli
mancava inoltre il sostegno di movimenti riformatori, come erano stati i
patarini per Innocenzo, anzi egli se li era inimicati in seguito alla sua
elezione.

Nel giugno del 1303 infatti il re di Francia, per niente intimidito, riunì
un'assemblea di nemici del papa e lo dichiarò destituito, accusandolo di
eresia, simonia, scismatismo e sottolineando le circostanze poco chiare
della sua elezione. Guglielmo di Nogaret, consigliere del re, fu inviato in
Italia per catturare il "falso papa" e grazie all'appoggio dei nobili
romani avversi a Bonifacio, come Sciarra Colonna, riuscì a catturarle farlo
imprigionare ad Anagni, umiliandolo gravemente. Solo il popolo di Anagni
riuscì a salvare il papa, insorgendo e facendolo liberare, ma la prova era
stata troppo dura per il settantenne pontefice, che, tornato a Roma, morì
poco dopo.

La cattività avignonese

La forza della monarchia francese e lo stato confusionale dei territori
della Chiesa fecero sì che, dopo il breve pontificato di papa Benedetto XI,
il nuovo pontefice Clemente V, consacrato a Lione, si fermasse ad Avignone
(1305), da dove non aveva alcuna intenzione di tornare a Roma. La cittadina
nella Linguadoca sarebbe diventata la nuova sede dei pontefici, in virtù
della quale divenne un centro economico, finanziario ed artistico di
primaria importanza.

L'espressione storiografica tradizionale per indicare questo periodo è nota
come "cattività avignonese", che venne desunta dalla Bibbia ed è
caratterizzata da connotati negativi. I papi avignonesi furono tutti
francesi, ma solo nei primi anni essi furono effettivamente soggetti al re
di Francia; con l'inizio della Guerra dei cent'anni la monarchia francese
entrò in un periodo di grave crisi, che sollevò il papato dalla sua
influenza effettiva. Il prestigio dei papi avignonesi fu anzi molto forte e
seppe irradiare in tutta Europa le sue decisioni politiche, teologiche e
fiscali. Lo Stato della Chiesa venne curato da energici legati pontifici,
come Egidio Albornoz o Bertrando del Poggetto, mentre ad Avignone
convergevano artisti di fama internazionale (come Simone Martini o
Francesco Petrarca), grazie al cospicuo mecenatismo papale, assieme i
maggiori banchieri del tempo.

Si andavano rarefacendo invece i contenuti ecumenici del papato, ma ciò
seguì una tendenza generale del tempo, riscontrabile in tutta la società, a
causa della crisi dei poteri un tempo universali (il papato stesso e
l'Impero): ormai tra i cittadini e questi grandi poteri generali si erano
definitivamente interposte le monarchie nazionali, le quali volevano ormai
controllare anche gli ecclesiastici. I cardinali iniziavano ad essere
espressioni delle esigenze e delle nuove corti, scelti dai rispettivi
sovrani piuttosto che dal papa: da un lato c'era il beneficio che essi
diventavano i portavoce privilegiati del monarca presso la Santa Sede e che
il collegio cardinalizio divenne una sorta di parlamento sovranazionale
europeo. Dall'altro la Chiesa perdeva indipendenza e perdeva anche rilievo
morale, con una decadenza spirituale che avrebbe portato nei secoli
successivi a gravi conseguenze (come lo scisma protestante). La stessa
dipendenza ai vari sovrani avveniva anche nei tribunali inquisitori, dove i
monarchi potevano imporre le loro decisioni (come nel caso di Giovanna
d'Arco, che la corona inglese volle condannare mentre gli ecclesiastici
avrebbero voluto salvarla).

Il "grande scisma d'Occidente" (1378-1417)

Il ritorno a Roma era visto come obiettivo da vari pontefici, ed era
promosso a gran voce da grandi personalità mistiche quali Giovanni di
Rupescissa, Venturino da Bergamo, Brigida di Svezia e Caterina da Siena. Il
ritorno alla naturale sede del pontefice era vista come il primo passo
verso una rifondazione della Chiesa secondo le prerogative delle origini e
verso la pacificazione della Cristianità.

I cardinali francesi, portatori di notevoli interessi ad Avignone, erano
contrari al rientro e le notizie provenienti da Roma non erano confortanti;
nonostante ciò la riorganizzazione del cardinale Egidio Albornoz o episodi
come quello di Cola di Rienzo fecero propendere per un ritorno prossimo.
Nel 1367 papa Urbano V rientrò a Roma, ma la situazione instabile della
città e la pressione dei francesi fecero tornare il papa ad Avignone nel
1370. Papa Gregorio XI riprovò a tornare nel 1371, ma morì poco dopo. Il
conclave si riunì a Roma, e poteva essere l'occasione di formalizzare uno
spostamento definitivo ad Avignone, essendo anche i cardinali in
maggioranza francesi, ma il popolo romano insorse perché intendeva tenere
il pontefice in città, quale garante dell'ordine e della sicurezza.
Intimoriti dal tumulto i cardinali scelsero un italiano, Urbano VI (1378).
Alcuni però giudicarono l'elezione non valida per via delle pressioni,
inoltre le posizioni intransigenti del nuovo pontefice irritarono i
cardinali francesi, che si ritirarono a Fondi, dichiararono l'elezione di
Urbano nulla ed elessero un nuovo papa, Clemente VII, che si ritirò ad
Avignone riaprendo la curia pontificia.

Si era arrivati al cosiddetto scisma d'Occidente, che durò circa
cinquant'anni, fino al 1417. C'erano due pontefici, uno romano ed uno
avignonese, ciascuno con il suo collegio cardinalizio, che si lottavano
scomunicandosi a vicenda e cercando di far valere la propria posizione
sulla cristianità. In Europa maturarono presto due fazioni:

- Col pontefice di Roma erano alleati i tedeschi, gli inglesi, i fiamminghi
  e gli italiani del centro e del nord;
- Col papa avignonese erano schierati i francesi e i naturali avversari dei
  precedenti, ovvero Austria, Brabante, regno di Napoli, Aragona e
  Castiglia.

Il disagio in Europa per la situazione non tardò a manifestarsi. Vi furono
importanti sostenitori da entrambe le parti, come Caterina da Siena per il
papa di Roma e san Vincenzo Ferrer per quello di Avignone. Nel 1409 la
situazione peggiorò quando un grande numero di prelati, intendendo sanare
la situazione, si riunì nel concilio di Pisa scegliendo un terzo pontefice,
Alessandro V, che avrebbe dovuto regnare a seguito della rinuncia
volontaria degli altri due papi, che però non si uniformarono affatto alle
decisioni del concilio: si avevano così adesso tre papi.

Il papa del concilio di Pisa, in particolare il successore di Alessandro,
Giovanni XXIII, riuscì ad avere la fiducia della maggior parte dei sovrani
europei, grazie anche all'appoggio finanziario dei banchieri fiorentini (in
particolare dei Medici), promotori dello stesso concilio pisano, svoltosi
dopotutto in una città conquistata da Firenze tre anni prima. All'inizio
del Quattrocento però il papa romano poteva ancora contare sull'appoggio
della Baviera, della repubblica di Venezia e del re di Napoli Ladislao
d'Angiò-Durazzo, mentre quello avignonese aveva ancora dalla sua parte
Francia, Aragona e Castiglia. Ogni papa dispensò grandi favori ai suoi
sostenitori, e i monarchi sembravano avviarsi verso un controllo totale
della Chiesa nel proprio territorio.

Una soluzione al problema sembrò il ricorso a un nuovo strumento, il
conciliarismo, cioè la convocazione di un'assemblea di vescovi frequente,
indispensabile per la scelta di questioni teologiche e disciplinari più
importanti e addirittura superiore alla volontà del singolo pontefice nei
casi più decisi. Rilanciarono le tesi conciliaristiche Pierre d'Ailly e
Jean Gerson, cancellieri dell'Università della Sorbona. Nel 1414 il re di
Germania Sigismondo di Lussemburgo-Boemia ("re dei romani", cioè imperatore
non ancora consacrato) convocò un concilio a Costanza, per discutere la
ricomposizione dello scisma, la riforma della gerarchia e dei costume della
Chiesa e l'organizzazione di una crociata contro la minaccia turca contro
Costantinopoli. Il concilio venne appoggiato da un po' tutti i governi
europei ed alla sua autorità si rimisero tutti e tre i papi in carica. Nel
1417 lo scisma venne ricomposto con la deposizione dei tre papi e
l'elezione di Martino V, un nobile cardinale romano. Con il documento
dell'Haec Santa si stabilì inoltre che un concilio sarebbe dovuto essere
indetto ogni 5 anni e fu stabilita la superiorità del concilio sul papa
stesso.

Il conciliarismo, che toglieva potere al pontefice, non era visto dai
prelati più vicini alla curia romana, né dal nuovo papa stesso, anche se il
peso del successo di Costanza impediva qualsiasi deroga al nuovo principio,
nonostante anche le difficoltà obiettive che tali grandi riunioni
comportavano, considerando anche le vie di comunicazione e le condizioni di
viaggio dell'epoca, sommate alla lunghezza dei lavori conciliari che
mancavano della tempestività necessaria per certe decisioni.

Nel 1423 fu indetto un primo concilio a Pavia, ma i lavori lenti e
disordinati fecero propendere per un trasferimento a Siena, dove si
concluse nel 1424. Il concilio oggi non è riconosciuto come ecumenico ed
alcune sue conclusioni sono state tacciate di eresia. Dopo sette anni si
aprì un nuovo concilio a Basilea, ma papa Eugenio IV tentò prima di
scioglierlo, poi ne ottenne il trasferimento a Ferrara (1437) e poi a
Firenze (1439). Vi venne discusso il pericolo subito dall'Impero bizantino,
vicino alla capitolazione, alla presenza dell'imperatore d'Oriente stesso e
del patriarca di Costantinopoli: in cambio della ricomposizione dello
scisma del 1054 i bizantini chiedevano la convocazione di una crociata
contro gli ottomani. Lì per lì, in vista del pericolo imminente, gli
orientali accettarono, sottomettendosi anche alla superiorità del papa, ma
non mancò un'ondata di indignazione a Costantinopoli e nelle comunità
cristiane del Vicino Oriente e della Grecia, che vedevano la scelta
obbligata come un ricatto dell'Occidente. A conti fatti la riunificazione
si rivelò effimera, poiché nel 1453 Costantinopoli cadeva definitivamente
in mano ai turchi, senza che nessuna crociata venisse in aiuto.

Il "piccolo scisma" e i concordati

Una parte dei cardinali già riuniti a Basilea si rifiutò di trasferirsi a
Ferrara, ed aveva avviato un nuovo scisma, il piccolo scisma d'Occidente
con l'elezione di Amedeo VIII di Savoia, che fu l'ultimo antipapa della
storia. Nonostante non fosse nemmeno un sacerdote, tenne la tiara fino al
1449, quando la depose spontaneamente deluso dallo scarso seguito ottenuto.

Le tesi conciliari, con il fallimento dell'ultimo concilio, persero di
credibilità e, venuto a mancare il sostegno dei sovrani europei, si iniziò
a ricorrere a un nuovo strumento per la negoziazione tra monarchie
nazionali e Santa Sede: il concordato. Tramite questo istituto giuridico
ciascun sovrano si poteva accordare per ottenere una certa libertà nella
gestione delle Chiese nazionali, come la proposta di vescovi, la richiesta
di un giuramento di fedeltà, o alcuni diritti sul controllo dei beni
ecclesiastici nei rispettivi paesi. Nacquero così vere e proprie "sezioni"
della Chiesa come quella "gallicana" o quella "anglicana" (non ancora
separate, come sarebbe accaduto nel XVI secolo), con una notevole autonomia
in materia gerarchica, finanziaria e giuridica, ma fortemente controllate
dai rispettivi sovrani.

Nuovi dissensi religiosi: lollardi e hussiti

Le richieste di ritorno della gerarchia ecclesiastica alla povertà ed
all'umiltà delle origini non erano mai tramontate dal periodo della riforma
del XII secolo. Il malcontento generale chiedeva la rinuncia del potere
temporale della Chiesa, l'avvicinamento ai ceti più umili, l'adozione dei
volgari nella liturgia, l'accesso della sacre scritture da parte di
chiunque. Inoltre rinascevano, durante la crisi dello scisma, le paure
legate alla fine dei tempi, diffuse da molti predicatori popolari. Tra i
movimenti sorti in quel periodo c'erano quelli che propugnavano una libertà
assoluta di ciascun cristiano (i Fratelli dello Spirito Santo) e le
aggregazioni spontanee di penitenti, come i flagellanti o i pellegrini
della devozione dei Bianchi (del 1399).

La condotta poco edificante del papato durante il Grande Scisma fece
sorgere alcuni movimenti di critica, come quello del sacerdote inglese John
Wyclif, professore dell'Università di Oxford, che predicava la libera
lettura delle Sacre Scritture da parte ci ciascun fedele, all'epoca vietata
espressamente e subordinata all'interposizione del commento dei prelati.
Wyclif dichiarava inoltre che il destino di ciascuno era già stato decisa
da Dio, che non esisteva il libero arbitrio e che quindi qualsiasi azione
volta a guadagnarsi il regno dei Cieli, compresi i sacramenti, era inutile.
La Chiesa, secondo la sua dottrina, non aveva quindi nessun ruolo di
mediazione tra Dio e i fedeli, e che la divisione della società in laici ed
ecclesiastiche era indebita. Egli rispettava solo il sacramento
dell'eucaristia, ma negava la transustanziazione (la trasformazione di pane
e vino in corpo e sangue di Cristo), riconoscendo una permanenza di vecchie
nuove caratteristiche dopo la benedizione (consustanziazione). Ebbe molti
seguaci in Inghilterra, chiamati lollardi, che vivevano in gruppi in
comunione di beni.

Le idee di Wyclif vennero riprese dal professore dell'Università di Praga
Jan Hus, che pure rivendicava la lettura diretta delle Scritture e il
rigetto della gerarchia ecclesiastica in favore del ritorno a una Chiesa di
pari e umili. Alle idee di Hus si fusero le rivendicazioni nazionali della
Boemia contro le ingerenze della Germania. Con la promessa di un
salvacondotto, Jan Hus venne attirato al concilio di Costanza per
illustrare le sue ragioni, ma qui venne arrestato, processato e condannato
al rogo come eretico (1415). Il movimento però sopravvisse e portò ad una
guerra civile capeggiata da Jan Ziska, fautore della fazione più
intransigente degli hussiti, i taboriti, che chiedevano anche la
secolarizzazione dei beni della Chiesa. L'aristocrazia e l'alto clero
tedesco allora decisero di venire a patti con gli hussiti moderati (gli
utraquisti o calixtini, che chiedevano di ricevere la comunione utraque
specie, cioè col pane e col vino - quindi con il "calice" anche - come i
sacerdoti), isolando i taboriti. Con l'accordo della Compacta di Praga
(1436) gli utraquisti poterono organizzare una Chiesa nazionale boema, con
proprie consuetudini ma fedele al papato.

Nel XV secolo, in risposta alla crescente ricchezza, mondanità e fastosità
della curia romana, a discapito dello spirito religioso (pur con le dovute
eccezioni), nacquero altri movimenti di riforma, anche se questi guardavano
ormai al proprio interno e non si curavano di influenzare i papi, come la
devotio moderna, popolare nei Paesi Bassi e nella Germania sud-occidentale,
o il movimento delle osservanze francescana e domenicana, che chiedevano un
ritorno al rigore e si impegnavano alla predicazione in volgare per
rievangelizzare città e campagne. A partire da queste istanze, più o meno
eterodosse, prese le mosse nel Quattrocento la Riforma luterana.

Verso l'Europa degli Stati (XIV-XV secolo)

L'avanzata turca

Nel XIV secolo si fece strada in Anatolia la potenza ottomana, destinata a
diventare protagonista della storia musulmana, prendendo il posto di prima
potenza islamica nel Mediterraneo al posto dell'Egitto, che proprio in quel
periodo stava affrontando una progressiva decadenza economica che avrebbe
portato a un vero tracollo nella seconda metà del Quattrocento: Alessandria
e Damietta persero infatti il ruolo di porti chiave per il commercio delle
spezie quando i portoghesi circumnavigarono l'Africa importando le preziose
merci direttamente, mentre il declino delle manifatture egiziane e
l'eccessivo lusso del ceto dirigente mamelucco con le ingenti spese
militari avrebbero condotto a un vero collasso economico.

I turchi ottomani erano un tribù turca che si era spostata verso il 1230
dall'Asia centrale verso ovest, incalzati dai mongoli. Si erano messi al
servizio del sultano selgiuchide di Konya (Iconio), ottenendo un piccolo
territorio non lontano da Costantinopoli, il Sultanato di Osman. Alla fine
del Duecento il khan Othman si era approfittato della debolezza del sultano
di Konya, incalzato dai mongoli e dai mamelucchi, per ingrandire il proprio
territorio. Ma a differenza delle altre tribù turcomanne, essi iniziarono
presto una campagna di conquista al di fuori dell'agguerrita concorrenza
turca.

Erano infatti riusciti a strappare ai bizantini la Bitinia, Iznik,
Nicomedia e la preziosa Gallipoli, dalla quale si poteva controllare il
Dardanelli e accedere alla penisola balcanica. Ciò era stato possibile per
l'accondiscendenza di alcuni imperatori che si fecero aiutare dai turchi
proprio per risolvere le loro diatribe dinastiche, ma presto Giovanni VI
Cantacuzeno si rese conto della pericolosità dell'alleato, che stava
circondando la capitale come a strangolarla. Nei Balcani, con la morte di
Stefano Uroš IV Dušan (1355), il fondatore dello Stato serbo edificato
sulle rovine dell'impero, i turchi approfittarono per conquistare
Adrianopoli (1361), che divenne la capitale del sultanato nel 1366, facendo
chiaramente intuire le mire di espansione sui Balcani.

La corte del sultano ottomano stava diventando un centro di cultura, con
l'incoraggiamento di una letteratura epica in turco, che da allora divenne,
con l'arabo e il persiano, la terza lingua letteraria dell'Islam. Una delle
chiavi del successo ottomano fu l'organizzazione militare, con la
formazione di truppe basate non più sui turcomanni (che tendevano spesso a
fomentare rivolte), ma su schiavi cristiani rapiti in giovane età,
convertiti all'Islam e istruiti alla guerra in monasteri-caserme con ferrea
disciplina e frugalità. La "Nuova Milizia" (in turco yeni ceri) venne
conosciuta in Europa col nome di giannizzeri, la cui temibile fama di
fanteria quasi invincibile, dipendeva in misura non esigua dall'uso geniale
e anticipatore dell'artiglieria.

La debole risposta cristiana

L'impero bizantino nel frattempo si era ridotto a poco più della sua
capitale e l'area circostante, con i pirati turchi che scorrazzavano per
l'Egeo danneggiando i traffici di genovesi e veneziani. Inoltre l'avanzata
nei Balcani, con i turchi a poca distanza ormai dal Danubio, iniziò a far
preoccupare seriamente gli europei, anche se non si riusciva a prendere
iniziative concrete. Una conferenza indetta ad Avignone da Innocenzo IV
riuscì solo a creare la solita lega tra chi aveva interessi imminenti
nell'area, cioè Venezia, Cipro e i Cavalieri di Rodi, che cercarono di
attaccare il Dardanelli senza alcun successo (l'unico effetto notevole fu
che diede il pretesto di una nuova crociata che fece stipulare la pace di
Brétigny tra inglesi e francesi).

Nel 1361 gli Ottomani indisturbati arrivarono alle mura di Costantinopoli,
mentre il re di Cipro riteneva ancora che il nemico da combattere fosse il
sultanato del Cairo, sferzando un inutile assalto al porto di Alessandria
(1365). Ancora Amedeo VI di Savoia con una modesta flotta conquistò
Gallipoli (1366), ma appena se ne andò i turchi la ripresero. Nei Balcani
l'avanzata turca sembrava inarrestabile: il sultano Bayezid I sconfisse i
serbi nella battaglia della Piana dei Merli (1389) ed arrivò a dominare a
vario titolo la Valacchia, la Bulgaria, la Macedonia e la Tessaglia.

A quel punto il basileus Manuele II era arrivato al punto di essere
disposto a viaggiare personalmente in Europa in cerca d'aiuto, ma essendo a
corto di denaro propose a Venezia la vendita dell'isola di Lemnos. I
veneziani però, desiderosi ormai di allearsi con i nuovi padroni risposero
all'imperatore di tenere ancora pazienza.

La crociata

Un altro sovrano preoccupato dell'avanzata turca era Sigismondo d'Ungheria,
che faceva pressione sui due papi in carica (avignonese e romano) per
ottenere il bando di una nuova crociata, alla quale aderì controvoglia
Venezia, mentre Francia e Inghilterra stipulavano un'apposita tregua per
aderire. Più entusiasta fu il duca di Borgogna Filippo II l'Ardito, che
donò una forte somma di denaro ed un esercito capeggiato dal suo stesso
figlio, che partì con cavalieri di molte nazionalità da Digione il 20
aprile 1396. A fine luglio si aggiunse all'esercito le truppe del vojvoda
di Valacchia, vassallo del re d'Ungheria, e una flotta veneziana, genovese
e dei cavalieri Ospitalieri, che stazionò alla foce del Danubio. Alcuni
storici sono arrivati a parlare di centomila combattenti, forse nemmeno
senza troppa esagerazione⁸ . L'eccessiva irruenza dei cavalieri occidentali
e la scarsa conoscenza del terreno e delle consuetudini militari turche
furono forse alla base della sanguinosa sconfitta del 26 settembre 1396,
durante la battaglia di Nicopoli. Ci fu una vera e propria carneficina, con
il massacro a freddo di tutti coloro per i quali non fosse stimato
possibile ottenere un sostanzioso riscatto.

Dopo la sconfitta di Ankara

Nel 1402 i turchi venivano sconfitti a Ankara dai mongoli di Tamerlano. Nel
frattempo gli europei non seppero sfruttare la debolezza degli Ottomani che
seppero riorganizzarsi dopo un lungo interregno, finito nel 1413 quando al
trono salì un sagace sultano, Maometto I, che riunificò i possessi in
Anatolia e nei Balcani. A questo punto alcune potenze europee preferirono
accordarsi col sultano, arrivando ad aiutarlo a stabilizzare il suo trono
dai rivali. Veneziani, Genovesi e Ospitalieri ottennero così dei favori (i
cavalieri ospitalieri per esempio ottennero così Smirne nel 1415). Ancora
dopo la morte del sultano, Veneziani e Genovesi si schierarono con i più
vari candidati al trono. Murad II, alleato ai Genovesi, con un pretesto
cinse d'assedio Costantinopoli nel 1422, tenendo la città in scacco per tre
mesi.

Il sultano sfruttò al meglio le rivalità tra Veneziani e Genovesi
mostrandosi benigno ora con l'una ora con l'altra potenza. Per esempio
riprese Tessalonica ai Veneziani con l'appoggio dei Visconti, ma poco dopo
concesse alla Serenissima un vantaggioso contratto commerciale. I Genovesi
invece erano incoraggiati a sfruttare le miniere di allume in Anatolia.

Il viaggio di Giovanni VIII

Nel 1437 l'imperatore bizantino Giovanni VIII intraprese un viaggio in
Europa per chiedere aiuto. Arrivò al concilio di Basilea offrendo la
ricomposizione dello scisma d'Oriente e la sottomissione al papa,
nonostante sapesse che ormai molti ambienti ecclesiali e monastici
ortodossi avrebbero preferito la tollerante dominazione ottomana piuttosto
che la sottomissione ai latini che avrebbe significato la rinuncia alle
proprie tradizioni liturgiche, disciplinari e teologiche. Il concilio,
spostato a Firenze, proclamò comunque la solenne riunione delle due Chiese
(1439).

L'avanzata nei Balcani

Nel 1437, approfittando delle solite difficoltà legate alla morte
dell'imperatore germanico ed alla sua successione, i turchi approfittarono
per conquistare la Serbia ed attaccare la Transilvania. La città di
Belgrado resistette a un duro assedio ed anche i nobili ungheresi,
capeggiato dal vojvoda Janos Hunyadi, seppero tener testa agli assalti
ottomani.

Una nuova crociata?

Nel 1443 papa Eugenio IV rilanciò con un'enciclica una nuova crociata,
invitando tutti i prelati a pagare una decima per armare un esercito. Lo
stesso pontefice aveva destinato un quinto delle sue risorse per armare una
flotta. Risposero all'invito del papa la Polonia, l'Ungheria, la Valacchia
e la Repubblica di Ragusa, inoltre Giorgio Castriota Scanderbeg chiamava a
raccolta albanesi e montenegrini per unirsi alla lotta. Le premesse
sembravano positive, ma sostanzialmente l'appello del papa cadde nel vuoto
in Occidente: Francia e Inghilterra erano occupate dalla guerra dei
Cent'Anni, in Italia era appena terminato il conflitto tra angioini ed
aragonesi, con Firenze, Venezia e Genova non desiderose di inimicarsi il
sultano col quale avevano già alcuni buoni rapporti; in Germania poi
Federico III d'Asburgo non voleva imbarcarsi in un'impresa che avrebbe
rafforzato il suo avversario, il re d'Ungheria.

Così nel 1443 si riunì a Buda un esercito di fortuna, che comunque
inizialmente riportò alcune vittorie (battaglia di Nish e presa di Sofia),
prima che il duro inverno balcanico e la tattica della guerriglia turca
avessero la meglio. I crociati dovettero ripiegare su Belgrado e su Buda.

Una nuova spedizione via mare partì nell'aprile successivo con gli sforzi
di Ladislao V d'Ungheria e dei veneziani. La congiuntura era
particolarmente favorevole per gli europei perché il sultano era dovuto
accorrere in Anatolia per arginare una ribellione, mentre ad Adrianopoli si
registravano dei disordini per un moto religioso di un gruppo sciita e per
una sommossa dei giannizzeri. Il fronte cristiano però già si frammentava,
con i Serbi che firmavano una frettolosa pace separata con i turchi e le
navi che, dirette alle foci del Danubio, si arrestarono al Mar di Marmara
(mentre il sultano era aiutato proprio da navi genovesi e veneziane a
attraversare il Bosforo). Lo scontro avvenne nella battaglia di Varna, una
nuova sconfitta epocale per i cristiani.

Nel frattempo le potenze cristiane, tranne gli ungheresi, sembravano
rassegnate all'avanzata turca. Nel 1446 il sultano piegò anche il deposta
di Mistra, Giovanni Paleologo, obbligandolo a diventare suo vassallo.

Albanesi e ungheresi si scontrarono di nuovo coi turchi nella piana del
Kosovo, venendo di nuovo polverizzati (17-19 ottobre 1448). Morto il
basileus Giovanni VIII, la corona imperiale passò a Costantino XI
Paleologo, despota di Mistra scelto su indicazione dello stesso sultano,
che lo riteneva già ammansito dalle recenti sconfitte, o forse lo preferiva
nella "gabbia" di Costantinopoli piuttosto che a piede libero in Grecia.
Restava sul fronte cristiano solo Giorgio Castriota Scanderbeg arroccato
nella fortezza di Kruja, che resistette all'assedio di cinque mesi del
sultano (1450)

La presa di Costantinopoli

Maometto II succedette al sultano ottomano Murad II quando la vittoria
eroica di Skanderbeg, la morte del sovrano e la salita al potere del
principe dalla cattiva fama avevano generato nel mondo cristiano una
ventata d'euforia. L'imperatore di Bisanzio continuava a cercare
disperatamente aiuto dagli Occidentali e ricevette solo qualche promessa da
Alfonso V d'Aragona, re di Napoli, che era interessato al Mediterraneo
orientale, ma troppo occupato dalle questioni interne del suo regno e non
possedeva flotta, nonostante a Napoli fossero stati allestiti degli
arsenali per creare alcune navi da inviare al basileus (1451).

Il nuovo sultano però si stava rivelando tutt'altro che debole e dopo
essersi riappacificato con János Hunyadi, iniziò a fortificare gli stretti
(1452), a svantaggio delle navi europee (veneziane e genovesi) che li
solcavano. Le potenze marinare italiane non reagirono unitariamente perché
ancora in conflitto tra loro e perché preoccupate di non inimicarsi gli
ottomani che era ormai chiaro sarebbero stati un'importante controparte nel
destino del Mediterraneo orientale. Con gli stretti in mano i Turchi
potevano ormai controllare il traffico verso Costantinopoli ed era ormai
chiaro come si fosse vicini all'accerchiamento della capitale. Alla fine
dell'estate del 1452 ripresero le ostilità, per poi ripiegare in un attacco
diversivo alla Morea. Nel frattempo il sultano stava fondendo, aiutato da
maestranze cristiane rinnegate, dei grandi cannoni per sferrare l'assalto
finale alle mura di Costantinopoli.

Tramite i Genovesi risiedenti a Galata (il quartiere est di Costantinopoli)
arrivò in Europa una nuova supplica di aiuto, che venne inviata a vari
sovrani ed al papa, il quale pretese di nuovo la ricomposizione dello
scisma. Sebbene si trattasse di un ricatto, i Bizantini non avevano ormai
più scelta e il 12 dicembre 1452 in Santa Sofia venne celebrata la riunione
delle due Chiese, alla presenza del patriarca latino di Costantinopoli,
Isidoro di Kiev, appositamente giunto da Roma. Ciò indusse alla ribellione
dei monaci e della popolazione nella capitale, creando un disordine che
aggravò ulteriormente la situazione.

Quando la città venne assediata dagli ottomani, solo tremila latini
(veneziani e genovesi) costituivano il nerbo della difesa, e non era
nemmeno certo se avrebbero combattuto d'accordo; inoltre il sultano
disponeva dell'aiuto del partito greco antiunionista di Giorgio Scholarios,
che preferiva il dominio turco piuttosto che romano-latino, con i suoi
uomini disposi allo spionaggio, al sabotaggio ed al tradimento. In questo
clima alla fine del maggio 1453 il sultano entrò da conquistatore nella
capitale, mentre l'ultimo basileus periva nella difesa. La caduta era stata
sicuramente aiutata dal debolissimo aiuto occidentale e dall'indisposizione
dell'opinione pubblica che preferiva "il turbante alla tiara".

Le ulteriori conquiste

Sebbene la caduta dell'Impero bizantino fosse stata una "morte annunciata",
a giudicare dalle reazione indignate che si ebbero in Occidente, sembrò che
nessuno credesse che Costantinopoli sarebbe potuta cadere sul serio. Si
ebbe un "fiume" di appelli e di progetti di crociata, dagli stati balcanici
e orientali, i più esposti alla minaccia turca, dal papa, dall'imperatore
germanico, da re di Napoli. In particolare sembrò ormai che tutta Europa
fosse assediata e l'idea di una crociata contro gli "infedeli" si collegò
strettamente, anche per i secoli a venire, a quella della difesa del
continente.

Nonostante gli appelli e nonostante i grandi personaggi impegnati nella
mobilitazione (come Enea Silvio Piccolomini, futuro papa Pio II, Federico
III d'Asburgo, ecc.), ancora una volta non si riuscì a mobilitarsi, perché
gli Stati cristiani diffidavano l'uno dall'altro e non avevano alcuna
intenzione di cimentarsi in un'impresa che avrebbe potuto favorire alcuni
di loro a spese degli altri.

Nel 1455 le milizie turche ripresero al conquista dei Balcani, occupando
Novo Brdo e dirigendosi su Belgrado, ma fu fermato da un esercito, nel
quale parteciparono i poveri, i contadini e i mendicanti raccolti dal
predicatore Giovanni da Capestrano. Nel 1458 il sultano occupò Atene e
sembrava che solo il primogenito di János Hunyadi, Mattia Corvino, fosse
ancora disposto a combatterlo.

Il concilio di Mantova, voluto dal papa per organizzare un nuova crociata,
venne quasi disertato (1459). Il sultano poté conquistare indisturbato
l'impero di Trebisonda, ultima enclave dei Comneni, e tutta la fascia
meridionale della costa del Mar Nero. Nel 1463 veniva completata la
conquista della Bosnia. Nel 1464 il pontefice in persona si ripromise di
dare l'esempio ai sovrani europei, invitandoli a imbarcarsi in una crociata
dove egli stesso, malato e debole, avrebbe personalmente preso parte.
Arrivato ad Ancona il 18 giugno 1464, fu fermato da una violenta epidemia
che decimò la popolazione e i già pochi volontari. Il doge di Venezia, che
aveva promesso la sua partecipazione, salpò e arrivo, lentamente, ad Ancona
appena in tempo per rincuorare, con la vista delle navi, gli ultimi giorni
del papa ormai morente.

Paolo II non sembrò interessato a continuare l'opera del suo predecessore.
Scanderbeg, venuto appositamente a Roma, fu rimandato indietro con solo un
po' di denaro. Nel 1468 morì, seguito nel 1476 da un altro dei protagonisti
della resistenza ai turchi, il vojvoda Vlad III di Valacchia, detto Tepes,
l'"Impalatore", colui che avrebbe dato origine poi alla leggenda del conte
Dracula.

Nel 1469 i turchi facevano già incursioni fino in Stiria, in Carinzia e in
Carniola; nel 1470 occuparono il Negroponte, suscitando una nuova ondata di
sgomento in Occidente, pari e per certi versi superiore a quella della
caduta di Costantinopoli. Papa Sisto IV, con l'aiuto di Venezia e Napoli,
mise su una flotta che espugnò la città di Antalya (1472) e nel 1474
Venezia prendeva Cipro alla debole dinastia dei Lusignano. Le scorribande
turche però non cessarono, anzi nel 1472, 1477 e 1479 essi arrivarono in
Friuli, mentre nel 1475 presero ai genovesi Caffa. Nel 1479 ci fu una pace
tra il sultano e i veneziani, e un anno dopo i turchi attaccavano Rodi e
saccheggiavano duramente Otranto, un atto che si sospettò incoraggiato dai
veneziani che erano in guerra in quegli anni col re di Napoli.

Nel 1481 morì il sultano Maometto II e si aprirono le lotte per la
successione tra i suoi eredi: approfittando della situazione venne liberata
Otranto. Nonostante ciò sul finire del secolo i turchi erano la potenza
dominate dei Balcani e di tutto il Mediterraneo orientale e paradossalmente
ciò avvenne quando in Spagna i mori venivano definitivamente scacciati
dalla penisola iberica (1492).

Verso il mondo moderno

Il rinnovamento della cultura e l'Umanesimo

Il XV secolo è stato scelto come secolo-cerniera tra mondo medievale e
mondo moderno, e secondo molti storici, col Rinascimento e con l'ampliarsi
degli orizzonti per le scoperte geografiche, l'Europa ha cambiato pagina.
In quello stesso periodo nacque la definizione di "Medioevo", inteso in
senso dispregiativo come un periodo di arretratezza e di avvilimento.

La cultura "umanistica" fiorì in Italia tra fine del Tre e il Quattrocento
(a seconda del settore) e fu caratterizzata dalla volontà di distacco dalle
tradizioni medievali e da un recupero, tramite un collegamento
privilegiato, della civiltà classica greco-romana, che divenne un modello
di ispirazione (ma non pedissequo). Il modello era stilistico per le arti
ed etico per la vita di tutti i giorni, ispirata alla cultura filosofica e
letteraria maturata nella Roma dell'"età aurea", tra I secolo a.C. e I
secolo d.C. Si cercò di restaurare una lingua letteraria più bella e
corretta e ci si ispirò all'ideale di moderazione, serenità e libertà che
ben si confaceva alle élite culturali delle aristocrazie cittadine italiane
tre-quattrocentesche, le quali erano incerte tra forme di governo
repubblicano o signorile proprio come in quell'epoca della storia romana.

Gli umanisti furono i primi a percepire una "rottura" tra mondo antico e
mondo moderno: fino ad allora era stato naturale per entità politiche come
l'Impero o il papato dichiararsi eredi dell'Impero romano, soprattutto
nell'ideale di Costantino I o Teodosio I. Questa sensazione di distacco si
fece strada mentre Roma era abbandonata dai papi, l'impero romano-germanico
perdeva il suo carattere universale per diventare più propriamente un
impero "tedesco" e l'impero bizantino era ormai un piccolo regno minacciato
dai turchi.

Da questa nuova consapevolezza nacque il desiderio di restaurazione degli
ideali di bellezza, libertà e razionalità classica.

Letteratura e filosofia

I primi ad accorgersi dei nuovi tempi e ad iniziare un recupero del
retaggio classico furono i letterati, già a partire dal XIV secolo:
Francesco Petrarca, Giovanni Boccaccio, Albertino Mussato, Cola di Rienzo
furono gli esponenti più importanti, nelle cui opere cercarono di far
rivivere i modelli antichi filtrati.

Nel corso del Trecento anche la letteratura cavalleresca iniziò a inglobare
soggetti del mondo antico, quali la guerra di Troia, le gesta di Pompeo o
di Cicerone.

La scrittura si adeguò presto ai nuovi ideali, con la riscoperta della
littera antiqua (scrittura del IX secolo che allora si pensasse fosse degli
antichi), che sostituì gli oscuri caratteri gotici. Le antiche biblioteche
venivano spulciate a tappeto nella ricerca di antichi codici, che venivano
poi trascritti, tradotti e commentati. Firenze fu protagonista di
quest'ondata di riscoperta con personaggi come Luigi Marsili, Coluccio
Salutati, Poggio Bracciolini. Lo Studio Fiorentino accolse greci fuggiaschi
da Costantinopoli ed istituì una cattedra di lingua greca.

Questo movimento viene fatto in genere coincidere con l'Umanesimo "civile",
cioè la convinzione che la cultura antica potesse servire anche a creare
uomini consapevoli e cittadini più responsabili. Nella scelta di quale peso
dare a ciascun autore antico, nacque il metodo critico della filologia. Con
questi strumenti l'umanista Lorenzo Valla riuscì a dimostrare come il
documento della Donazione di Costantino fosse un falso risalente almeno
all'VIII secolo anziché al IV, dimostrando le sue tesi sulla base
dell'osservazione linguistica e lessicale.

Accanto all'aristotelismo, tanto caro ai sistemi di pensiero della
scolastica, si diffuse il pensiero neoplatonico, secondo il quale l'uomo
era al centro del mondo e doveva osare per cogliere i frutti della sua
intelligenza. Il neoplatonismo si basava su quei testi del II-III secolo
d.C. elaborati ad Alessandria d'Egitto, giunti a Firenze nella prima metà
del Quattrocento con gli studiosi greci, e che andavano sotto il nome di
ermetici, dal nome del loro autore leggendario, Ermete Trismegisto. Tra i
traduttori di tali testi vi furono Marsilio Ficino.

Secondo i testi ermetici l'universo era un Grande Ordine, che aveva fitte e
precise corrispondenze con il Piccolo Ordine, cioè l'essere umano, col suo
corpo e la sua psiche. Attraverso il dominio delle forze dell'universo
l'uomo poteva dominare il suo destino: per questo nel Quattrocento nessun
principe poteva non avere al suo servizio uno o più astrologi, che lo
consigliavano, osservando le stelle, a trovare i momenti propizi per
guerre, matrimoni, negoziati politici. La più completa esposizione di
questa esaltazione dell'uomo che controlla l'universo si trova nel Discorso
sulla dignità dell'uomo di Giovanni Pico della Mirandola, dove l'uomo è
chiamato "divino camaleonte", in grado di adattarsi a tutto e in grado di
dominare con l'intelligenza e la volontà.

Arte e scienza

Con le speculazioni degli umanisti, si iniziò ad avere una nuova
sensibilità anche sul piano filosofico-scientifico, che, sviluppando
istanze già in atto dal XIII secolo, metteva in discussione le antiche
certezze aristotelico-tomistiche basate sull'auctoritas, per iniziare a
guardare la natura con un occhio più spregiudicato. Ruggero Bacone e i
calculatores di Oxford furono tra i primi esempi di questa nuova tendenza.

L'indagine artistica era strettamente connessa con quella scientifica, come
dimostrano gli studi sulla prospettiva e sul calcolo di Paolo Uccello, Leon
Battista Alberti e Filippo Brunelleschi. Emblematica è la figura di
Leonardo da Vinci, teso a porre continue domande alla natura per strapparne
i segreti.

Spesso la riscoperta della natura da parte dei pittori del Quattrocento non
era una pedissequa, per quante perfetta, riproduzione della natura (come
nell'arte tardogotica), anzi gli elementi erano continuamente trasfigurati
in simboli di un intenso messaggio filosofico.

Grande importanza ebbero anche le disquisizioni sulle città ideali,
elaborate secondo i concetti di antropocentrismo e cosmologia, quasi sempre
rimaste solo al livello progettuale, ma che alimentarono la grande corrente
del pensiero utopistico europeo.

Società

Le premesse razionali dell'umanesimo furono comunque sottomesse a
compromessi, innanzitutto con la Chiesa. Gli umanisti stessi furono spesso
sacerdoti, i quali mettevano le loro conoscenze al servizio della fede. In
nessun caso essi intaccarono, almeno in maniera esplicita, alcun dogma
religioso. L'amore per l'antichità non arrivava mai ad essere legato a una
restaurazione del paganesimo (tranne in qualche gruppo eversivo come
l'Accademia Romana di Pomponio Leto), anzi l'utilizzo di riferimenti alla
mitologia antica era sempre veicolato a simboleggiare un messaggio
perfettamente compatibile con la religione cristiana.

Non erano assenti voci più rigorose, contrarie a questa ondata di mitologia
pagana, ma esse furono tenute in secondo piano almeno fino alla Riforma
luterana. Gli stessi papi furono spesso simpatizzanti e studiosi della
cultura umanistica.

Inoltre si deve tener presente come il lavoro degli umanisti non fosse né
gratuito né disinteressato, essendo sempre offerto al mecenate sotto il
quale questi studiosi trovavano protezione. Il pensiero umanistico fu
pertanto spesso connesso con realizzazioni pratiche, "artigianali",
piuttosto che essere una speculazione pura a tavolino.

I migliori esempi di come questa cultura umanistica fosse essenzialmente
pratica e voltata a compiacere i protettori sono le invenzioni e le
scoperte che rivoluzionarono, nel XV secolo, il mondo: la polvere da sparo
(usata in Cina per scopi non militari e perfezionata dagli scienziati
umanisti), la stampa a caratteri mobili e le scoperte geografiche
(possibili grazie al rinnovamento della cosmografia).

Navigazione

Nel Medioevo aveva avuto grandissima diffusione nel Mediterraneo la
navigazione in galea, una nave sviluppata da modelli bizantini (la
chelandria o il dromone) a loro volta evoluti dalla trireme romana. Nella
galea si trovavano numerosi rematori che muovevano grossi remi (uno o due
per remo), che fino al Quattrocento erano marinai liberi (solo in seguito
si iniziò a usate schiavi e prigionieri, da cui il termine galeotto). La
galea aveva due ponti ed arrivava a misurare circa 40x4x4 metri, con remi
lunghi 7-8 metri. Dal Trecento si diffuse la rematura "allo scaloccio", con
tre o anche cinque rematori per remo e da 24 a 29 bachi per fiancata. È
chiaro che il difetto di queste imbarcazioni fosse lo spazio ristretto
dovuto all'ampio equipaggio, che poteva anche superare i duecento membri
(tra rematori, balestrieri, còmito e sottocòmito, nocchieri, prodieri,
consiglieri, alighieri, spallieri e, dopo la comparsa dei cannoni, di
bombardieri), rendendole barche più adatte alla guerra che al trasporto.

Per aumentare la stiva si dovettero ridurre i rematori e introdurre una
velatura più articolata, ottenendo tipologie spurie come le "galee grosse"
o "galeazze". Spesso queste navi viaggiavano scortate da galee da guerra o
viaggiavano in convogli per evitare i rischi dei corsari.

Con il crescere del volume dei commerci, fra Due e Trecento si svilupparono
nell'area baltica e fiamminga nuovi tipi di imbarcazioni con grande stiva e
ampia velatura (anche se ancora non perfettamente maneggevole), chiamate
cocca o caracca, che viaggiavano soprattutto nell'Atlantico.

Un'altra importante innovazione per la navigazione fu l'entrata in uso
della bussola e del sestante, che permettevano di determinare la posizione
in mare, quindi consentendo la navigazione d'alto mare invece che costiera.
Anche la cartografia si era sviluppata, con carte nautiche dette
"portolani" molto precise, che riportavano anche descrizioni di coste e
fondali.

Cartografia e cosmografia

Tra i rinnovatori del pensiero geografico e cosmografico medievale vi
furono Pierre d'Ailly e Paolo dal Pozzo Toscanelli. La terra si pensava
come un globo nel quale i tre continenti conosciuti (Asia, Africa ed
Europa) si disponevano attorno al Mediterraneo come un disco di terra. Tra
i problemi che ci si poneva maggiormente vi era quello se fosse possibile
raggiungere l'Asia (in particolare il "Gran Cane", il sovrano dei mongoli
con i quali gli europei erano venuti a contatto nel XIII secolo prima che
la fine della pax mongolica e l'avanzata dei turchi rendessero impossibili
le vie di terra) navigando verso Occidente e se sì in quanto tempo. A lungo
era prevalsa l'idea che il limite dell'Oceano fosse invalicabile, almeno
finché non erano ricomparse in Occidente le opere di Aristotele tra XII e
XIII secolo. Inoltre la Cosmographia di Tolomeo era stata tradotta nel 1410
in latino da Jacopo d'Angelo da Scarperia.

Ma il Toscanelli non si era adattato alle tesi tolemaiche, arrivando a
elaborare un calcolo secondo il quale la penisola iberica distava dalla
Cina circa un quinto della distanza reale, avvicinandosi ai calcoli di
Marino di Tiro. Egli espose le sue elaborazioni in una lettera al canonico
di Lisbona Fernan Martins (1474), che lo aveva conosciuto al concilio di
Firenze La loro corrispondenza fu nota a grandi navigatori, tra i quali
certamente Cristoforo Colombo, ed inoltre dimostrava come alla fine del
Quattrocento fosse notevole l'interesse per raggiungere l'Asia via mare.
Ciò avrebbe permesso di importare le preziose spezie senza farle transitare
dai paesi musulmani, ed avrebbe consentito di mettersi in contatto con i
mongoli di Cina (gli Europei non sapevano che dinastia Yuan non esisteva
più da più di un secolo) per coalizzarsi insieme contro la minaccia turca e
l'Islam in generale. In un certo senso si fondevano in questa possibilità
le ragioni del commercio, della geografia e della crociata.

Le esplorazioni geografiche

Le prime esplorazioni nell'Atlantico seguirono la costa africana, nel
tentativo magari di circumnavigarla. Nel 1291 erano salpati da Genova
Ugolino e Vadino Vivaldi, che dopo aver attraversato le colonne d'Ercole
non fecero più ritorno. Ai primi del XIV secolo il genovese Lanzerotto
Malocello giunse alle Isole Canarie, già note ai navigatori antichi ed
arabi, avvistate e riperdute a più riprese da marinai genovesi e di
Maiorca; nel 1341 vi giungevano Angiolino de' Corbizzi e Nicoloso da Recco
per conto di Alfonso IV del Portogallo. Tra il 1340 e il 1350 venne
scoperta Madera e solo molti anni dopo, tra il 1427 e il 1432 si scoprirono
le Azzorre.

Le notizie sulla ricchezza in oro di Mali e Sudan (all'epoca per Sudan si
intendeva tutta la fascia di foreste al di sotto del Sahara) alimentarono
le spedizioni che cercavano di arrivare alla foce del Niger. Nel 1346 il
navigatore di Maiorca Jayme Ferrer superò il capo Bojador (Finis Africae),
un traguardo isolato bissato solo nel 1433-34. Nel 1447 venne raggiunta la
foce del Senegal, dove arrivavano alcune piste carovaniere con oro, avorio
e schiavi e da dove si sarebbe potuta raggiungere la mitica Timbuctù. Tra
il 1457 e il 1470 si scoprì Capo Verde e nel 1487, finalmente, il
portoghese Bartolomeu Dias varcava il Capo di Buona Speranza aprendo la via
delle Indie, raggiunte effettivamente da Vasco da Gama dopo il 1497.

Queste conquiste vennero promosse dal re portoghese Enrico il Navigatore,
che aveva riunito nel sud del Portogallo, l'Algarve, un vero e proprio
centro studi con cartografi, geografi e astronomi. Il re cercava forse il
mitico Prete Gianni, un monarca cristiano che avrebbe potuto salvare
l'Europa dal pericolo turco, che, secondo le ultime notizie, poteva
trovarsi in Etiopia (ambasciatori abissini si erano presentati anche al
concilio di Firenze del 1439). Il sogno di Enrico era venire in contatto
col re Etiope, che possedeva le sorgenti del Nilo, per minacciare l'Egitto
e costringerlo a rendere Gerusalemme alla cristianità.

Cristoforo Colombo

L'impresa più importante e rivoluzionaria tuttavia non riguardò l'Africa,
ma la scoperta del continente americano. Colombo conosceva sicuramente la
corrispondenza tra il Toscanelli e il Martens⁹ . Colombo era figlio di
mercanti di origine non certamente precisata, e fin da giovane navigò
molto. Tra il 1478 e il 1479 si stabilì in Portogallo, dove sposò la figlia
del governatore di Porto Santo a Madera, il piacentino Bartolomeo
Perestrello.

Colombo mise insieme una serie di notizie eterogenee, da Plinio ai geografi
arabi, da Pierre d'Ailly a Enea Silvio Piccolomini, elaborando un sistema
cosmografico coerente (sebbene errato) secondo il quale era possibile
arrivare in Asia navigando verso occidente, invece che compiere la lunga e
difficoltosa circumnavigazione dell'Africa. Egli immaginava che la Terra
fosse molto più piccola, con le isole del "Cipango" (il Giappone) distanti
appena 5.000 chilometri dalle coste portoghesi (invece dei 20.000 reali).
Dopo essersi rivolto inutilmente a Giovanni II del Portogallo, che era
interessato alla navigazione orientale, Colombo si trasferì in Spagna
(1485, dove prese a bussare con insistenza alla porta dei "re cattolici",
all'epoca ancora impegnati nella conquista di Granada. Colombo predicava la
necessità di raggiungere l'Asia e il Gran Cane (il Gran Khan mongolo, che
effettivamente aveva regnato in Cina due secoli prima, la cui dinastia - ma
questo Colombo non poteva saperlo - era stata già rovesciata nell'Impero
celeste) per allearsi con lui contro i turchi e riconquistare
Costantinopoli e la Terra Santa. Egli sottolineava, suscitando le simpatie
di Isabella di Castiglia, come il suo nome, Cristoforo, fosse un segno del
destino, augurandogli una sorte simile a san Cristoforo che, secondo la
leggenda, aveva trasportato Gesù da una sponda all'altra di un fiume in
piena.

Colombo non godeva invece di ammirazione presso il re Ferdinando II di
Aragona, che lo vedeva come un arrampicatore sociale senza scrupoli, che
chiedeva una quantità eccessiva di denaro e che pretendeva di essere
nominato governatore di tutte le aree che avesse scoperto, nonché una quota
molto alta delle ricchezze che vi avrebbe trovato. Una corte di dotti si
riunì a Salamanca e bocciò tutte le sue tesi una per una. Nessuno poteva
sapere però che effettivamente esistesse un continente intermedio tra
Europa ed Asia e che casualmente si trovasse più o meno alla distanza che
Colombo pensava occorresse per trovare le Indie: ciò mantenne a lungo
l'equivoco che le terre scoperte fossero effettivamente l'Asia e non
qualcosa di diverso.

Nonostante la bocciatura, Colombo fece leva su tutte le sue conoscenze e
infine riuscì a convincere i re che il 17 aprile 1492 firmarono la
convenzione di Santa Fé, dove gli venivano concessi i titoli di ammiraglio,
di viceré e di governatore delle terre che avesse scoperto. Il 3 agosto le
tre famose caravelle (in realtà una era una cocca leggermente più grande)
salparono dal porto di Palos grazie ai capitali spagnoli e fiorentini. Il
12 ottobre Colombo avvistò un'isola che lui credeva del Cipango, chiamata
dagli indigeni Guanahani, che lui ribattezzò San Salvador (forse era
l'isola di Watling nelle Bahamas).

In altre spedizioni successive Colombo arrivò a Cuba e su Hispaniola
(Haiti), anch'egli pensava fosse il Catai, la Cina descritta da Marco Polo.

Tra il 1492 e il 1504 Colombo compì quattro viaggi verso il "Nuovo Mondo".
La sua attività come viceré non fu fortunata, perché non seppe mantenere
l'ordine tra i coloni spagnoli e venne accusato anche di ruberia. Tornato
in Spagna e allontanato dalla corte dopo la morte della regina, morì a
Valladolid nel 1506.

L'America

Sembrava che tutti meno che lui avessero capito che le nuove terre non
erano l'Asia e si scatenò presto una gara tra le potenze europee ad
accaparrarsi le nuove terre. Papa Alessandro VI stabilì con la bolla Inter
Caetera (ritoccata poi dal trattato di Tordesillas del 1494) che la
demarcazione del Nuovo Mondo tra Spagna e Portogallo, le due potenze
maggiormente in corsa, fosse la linea verticale posta circa 370 miglia ad
ovest delle Isole Azzorre, con la parte orientale, che inaspettatamente
comprese tutto il futuro Brasile, ai portoghesi, e la parte occidentale
agli spagnoli. Iniziava così la colonizzazione dell'America Latina.

L'America del Nord venne invece toccata nel 1497 dal veneziano Giovanni
Caboto, al servizio dell'Inghilterra, che avvistò per primo l'isola di
Terranova.

Il nome "America" venne trascritto per la prima volta dal cartografo
tedesco Martin Waldseemüller nel 1507, che intitolò così un trattato in
onore del navigatore fiorentino Amerigo Vespucci, che esplorò le coste
sudamericane per conto del re del Portogallo rafforzando la certezza che
non si trattasse dell'Asia. La prova che tra America e Asia vi fosse un
nuovo oceano fu data solo nel 1513 quando Vasco Nuñez de Balboa attraversò
l'Istmo di Panama e vide il Pacifico, mentre nel 1519 Ferdinando Magellano
attraversò lo stretto che da lui prende il nome.

Con questo straordinario allargamento di orizzonti si è soliti collocare
(anche se non univocamente) l'inizio dell'evo moderno per l'Europa.

Note

[1] Armando Lodolini, Le repubbliche del mare, edizioni Biblioteca di
  storia patria, a cura dell'Ente per la diffusione e l'educazione storica,
  Roma 1967
[2]
  - autori vari, Lazio guida rossa del Touring Club Italiano, Touring
    Editore, 1981 (pag. 743);
  - Giovanna Bergamaschi, Arte in Italia: guida ai luoghi ed alle opere
    dell'Italia artistica, Electa, 1983 (pag. 243);
  - Giuseppe Sandro Mela, Islam: nascita, espansione, involuzione Armando
    Editore, 2005 (Google eBook, pagina 67);
  - Salvatore Aurigemma, Angelo de Santis, Gaeta, Formia, Minturno
  - vedi pagina: GolfoTv - Notizie dal Golfo di Gaeta
[3]
  - Armando Lodolini, Le repubbliche del mare, edizioni Biblioteca di
    storia patria, a cura dell'Ente per la diffusione e l'educazione
    storica, Roma 1967 (il capitolo del libro riguardante Ancona è
    consultabile alla pagina: ;
  - Horst Dippel, Costituzioni Degli Stati Italiani (volume 10: Documenti
    costituzionali di Italia e Malta, parte 1: Ancona-Lucca) edizioni
    Walter de Gruyter (Berlino, Germania), 2009 (pagina 130);
  - autori vari, Marche - Guida rossa Touring Club Italiano, Touring
    Editore, 2005 (pagine 88 e 104);
  - Giuseppe Sandro Mela, Islam: nascita, espansione, involuzione Armando
    Editore, 2005 (Google eBook, pagina 67);
  - Peris Persi, Conoscere l'Italia (volume Marche), Istituto Geografico De
    Agostini, Novara 1982 (pag. 74);
  - Gabriella Airaldi, Benjamin Z. Ḳedar, I comuni italiani nel regno
    crociato di Gerusalemme, Università di Genova, Istituto di
    medievistica, 1986 (Pag. 525);
  - Valerio Lugoni (a cura di) Meravigliosa Italia, Enciclopedia delle
    regioni, edizioni Aristea, Milano;
  - Guido Piovene, in Tuttitalia, Casa Editrice Sansoni, Firenze & Istituto
    Geografico De Agostini, Novara (pag. 31);
  - Pietro Zampetti, in Itinerari dell'Espresso (volume Marche), a cura di
    Neri Pozza, Editrice L'Espresso, Roma 1980
[4]
  - Autori vari, Croazia. Zagabria e le città d'arte. Istria, Dalmazia e le
    isole. I grandi parchi nazionali Touring Editore, 2004 (pagina 129);
  - Jack Kerouac, I vagabondi del Dharma Mondadori editore, 2010 (pagina
    439);
  - Vesna Pavic Croazia, guida completa Giunti Editore, 2005 (pagina 121);
  - Armando Pitassio, Corso introduttivo allo studio della Storia
    dell'Europa Orientale: dall'antichità a Versailles Morlacchi Editore,
    2000 (pagine 98 e 128);
  - Sergio Anselmi, Ragusa e il Mediterraneo: ruolo e funzioni di una
    Repubblica marinara tra Medioevo ed etā Moderna, Cacucci editore, 1988
[5] Che presero il nome proprio dagli Almoravidi.
[6] Marcello Vannucci, Le grandi famiglie di Firenze, Newton Compton
  Editori, 2006.
[7] Gian Arturo Ferrari, Libro, Bollati Boringhieri, Milano, 2014, pag. 78.
[8] Cardini-Montesano, cit., pag. 414.
[9] Una copia della lettere inviata da Paolo Toscanelli era copiata sul
  retro di un esemplare dell'Historia rerum ubique gestarum di Enea Silvio
  Piccolomini appartenuta a Colombo.

Bibliografia

- Franco Cardini e Marina Montesano, Storia medievale, Firenze, Le Monnier
  Università, 2006. ISBN 88-00-20474-0

Voci correlate

- Alto Medioevo
- Pieno Medioevo
- Cronologia del Medioevo
- Comune medievale
- Movimenti ereticali
- Italia medievale
- Sacro Romano Impero
- Signoria cittadina
- Scisma d'Occidente
- Medioevo extraeuropeo

Altri progetti

- Wikimedia Commons contiene immagini o altri file su Basso Medioevo

Cavalleria medievale

La cavalleria medievale è stata una classe nobiliare della società europea
del Medioevo, che identificava i guerrieri a cavallo a cui un sovrano o un
signore ne aveva riconosciuto il titolo, e il relativo ideale di vita e
codice di condotta a cui questi cavalieri si ispiravano.

La cavalleria seguì l'evoluzione che la società, l'economia e la tecnica
bellica ebbero nel Medioevo, influenzate, fra l'altro, dall'affacciarsi
sullo scenario storico europeo di nuove popolazioni con nuovi usi e nuovi
modi di guerreggiare.

Fu una evoluzione lenta ma costante, qualche volta tumultuosa in
coincidenza con l'arrivo di nuovi attori sui campi di battaglia, ma sempre
coerente con i cambiamenti del contesto socioeconomico che ne era il
supporto.

La crisi che colpì i liberi coltivatori romani del periodo repubblicano
inferse un duro colpo alla potenza della fanteria legionaria, ben più grave
ed irrimediabile dei colpi subiti dalla stessa ad opera dei cavalieri Parti
e Sarmati.

Quella potenza legionaria che aveva conquistato un impero iniziò a decadere
con la decadenza di quell'archetipo dell'uomo romano che ne era stato la
base e la forza.

Teorie sull'origine

Negli anni trenta del XX secolo si sostenne che all'inizio dell'XI lo
sviluppo e la diffusione di signorie di banno, incentrate sui castelli,
avevano contribuito ad alimentare una crescente cerchia di specialisti
della guerra, formata dai signori e dai loro vassalli. Il mestiere di
cavaliere andò sempre più specializzandosi e circoscrivendosi a una élite
ristretta che diede vita a una cerimonia di iniziazione del cavalierato,
che contribuì alla percezione della cavalleria come gruppo limitato.¹ Tra
il XII e il XIII secolo essa, definendosi in un ceto chiuso a base
ereditaria, passa dalla condizione di "nobiltà di fatto", ovvero
dall'organizzazione in forme aperte e fluide, alla condizione di "nobiltà
di diritto".

Alla tesi di Bloch che sostenne che la cavalleria si fosse costituita come
emanazione della condizione nobiliare, Jean Flori ha eccepito un'altra
teoria, del tutto opposta, che considerava la cavalleria come una
professione alla quale la nobiltà si avvicinò e della cui dignità, col
tempo, si appropriò. Il mestiere del cavaliere era inizialmente stato
riservato a persone di estrazione variegata e anche di umile origine, come
dimostra l'etimologia del termine knight che deriva da cnith che designava
il "servitore".² Solo nel XIII secolo, anche attraverso la formazione di
un'etica e di un codice di comportamento del cavaliere, il cavalierato e la
carica nobiliare conoscono una chiara sovrapposizione. Fu in quest'epoca
che si diffuse la pratica dell'adubement che assegnava alla cavalleria il
significato di "ordine" ristretto ed esclusivo.

I Barbari

Popolazioni nuove, ora si direbbe giovani, premevano sull'Impero: alcune
erano formate da provetti cavalieri che passavano la maggior parte della
propria vita letteralmente e materialmente sul cavallo, come gli Unni, gli
Alani e, in genere, i popoli della steppa. Questi popoli, che basavano la
propria forza militare su una cavalleria organizzata, non riuscirono,
tuttavia, a innervarsi in quella società europea che per loro era solo
occasione di scorrerie, rapine e bottino. Altre popolazioni, invece, fecero
proprio quell'Impero tante volte combattuto e subìto. Furono i Franchi, i
Sassoni, i Frisoni, i Longobardi, gli Juti che si imposero, ricreando, o
contribuendo a ricreare, quel nuovo Impero che il Papato avrebbe cercato di
rendere unito come comunità cristiana e di subordinare a sé stesso.

Queste nuove genti germaniche e nordiche, che in effetti non possedevano
una cavalleria nel senso militare del termine, combattevano a piedi anche
se il cavallo era il loro mezzo di locomozione. Il cavallo era considerato
più un segno di distinzione di cui godevano e si fregiavano i capi che non
un mezzo bellico, e ciò sia per il suo costo, particolarmente elevato, sia
per la simbologia sacrale che gli era connessa. Il cavallo accompagnava il
guerriero nella sepoltura per l'ultimo viaggio, secondo una tradizione che
risaliva alle saghe germaniche conferendo così al cavaliere quell'alone di
mito che lo accompagnerà nelle epoche in cui la funzione della cavalleria
sarebbe venuta meno e che le canzoni di gesta epiche avrebbero perpetuato.

Il cavaliere non si improvvisava, veniva addestrato fin dalla fanciullezza
e, quindi, armato con un equipaggiamento il cui costo poteva superare
quello di 20 buoi, in pratica una piccola proprietà terriera.

Era fatale, così, che si sviluppasse nella società una divisione netta o
meglio una frattura incolmabile fra il cavaliere consapevole del proprio
costo e della propria funzione e

Si formò spontaneamente un gruppo elitario, separato e autoreferente che si
autocelebrava anche attraverso il racconto delle proprie imprese, sempre
eccezionali, e anche attraverso quella che sarà una vera e propria liturgia
dell'iniziazione e dell'accettazione o cooptazione in un circolo sempre più
chiuso. La letteratura epica si incaricherà di idealizzarne e celebrarne
gli aspetti eroici, il più delle volte usurpati.

Sorse, anche, l'esigenza di distinguersi e di rendersi riconoscibili sia in
battaglia che nei tornei, e quindi si diffuse l'uso di colori e di emblemi
posti sullo scudo del cavaliere, che daranno origine all'Araldica, o
scienza del Blasone.

Lentamente si consolidò quella che era una fraternitas, la cavalleria
medievale, con regole sempre più rigorose che subiranno, tuttavia, continue
eccezioni. La separazione dal mondo dei rustici aumentò sempre di più ed il
solco iniziale divenne una voragine. Da una parte pochi eletti, dall'altra
la massa disprezzata e sfortunata degli inermi o pauperes che avevano una
sola possibilità di riscatto: mettere la propria vita in gioco nei campi di
battaglia al servizio di qualche Senior.

Il mito

Era un mito quello che il cavaliere medievale coltivava, esaltandolo in
quelle fraternitas che daranno luogo ad una vera e propria classe
sociomilitare particolarmente rigida ed impermeabile alla cui base c'era lo
spirito di gruppo e di corpo.

La storia concorrerà notevolmente all'affermazione di questa nuova classe
di guerrieri, separandola sempre di più dal resto della società, gli
inermes, che venivano subordinati e sottoposti a quei bellatores equestri
che costituivano la base del potere.

Le opportunità dei cavalieri

Certo il servizio militare, oltre ai rischi, offriva notevoli vantaggi a
quei soggetti che, per capacità o fortuna, ne sapevano approfittare. Le
opportunità di arricchimento a seguito delle azioni belliche erano grandi,
sia attraverso i bottini rapinati sia attraverso il riscatto dei
prigionieri, specie se di alto lignaggio. Ciò costituiva un valido compenso
per il rischio di perdere la vita, rischio sempre presente e sempre messo
in conto.

Il miraggio era quello di passare dal servizio presso altri alla formazione
di una propria dinastia, e, magari, acquisire una propria signoria o
conquistare un proprio regno. Fu quello che seppero fare i Normanni, vere e
proprie bande di avventurieri al servizio di signori in guerra tra loro,
signori che prima aiutavano e ai quali poi si sostituirono approfittando
della favorevole situazione politico-militare dei territori che occupavano.

I normanni

I Normanni riuscirono, senza grande difficoltà, non solo a sostituirsi ai
loro, per così dire, datori di lavoro ma a fondare, oltre che un regno
importantissimo nell'Italia meridionale, una dinastia dai cui lombi discese
una progenie destinata alla dignità imperiale. L'avventura dei
numerosissimi cavalieri normanni giunti prima nel Meridione dell'Italia
continentale e successivamente in Sicilia è fantastica ed affascinante. È
impressionante vedere come un manipolo di uomini decisi, ma sostanzialmente
dei briganti quasi emigranti ante litteram, costretti a lasciare le loro
terre di origine, la Normandia sulle coste nordoccidentali della Francia,
riuscirono a inserirsi nelle lotte intestine di quel che restava del Ducato
di Benevento, dei vari principati longobardi e del declinante Impero
Bizantino nell'Italia meridionale e a prendere il sopravvento. Vi fu anche
il fortunato gioco di circostanze favorevoli che, sapientemente sfruttate,
contribuirono alla loro affermazione politico-militare.

I Normanni, che stavano per impadronirsi dell'intero Meridione d'Italia,
ottennero il riconoscimento del loro potere e delle loro conquiste dal papa
Niccolò II prima di lanciarsi alla conquista della Sicilia: questo
riconoscimento papale legittimò quello che era un puro atto di violenza³ .

Il nuovo

Si svilupparono nuove tecniche militari sotto la spinta delle milizie di
fanti che, inquadrate dal Comune, non erano più quella massa incoerente di
contadini armati di forcone contro cui la carica della cavalleria aveva
avuto sempre successo.

Le milizie cittadine si proposero come strutture sempre meglio organizzate
e coese, dotate dell'addestramento acquisito nelle gare cittadine, gare che
avevano sviluppato non solo lo spirito d'emulazione ma, cosa ben più
importante, lo spirito civico rendendo i cittadini combattenti consapevoli,
decisi e, quindi, temibili.

Questi uomini che, normalmente, svolgevano nella vita quotidiana altri
compiti, che non le arti marziali, esprimevano, nel momento del
combattimento, sotto il gonfalone civico, tutta la loro determinazione
bellica, frutto del rancore contro l'aristocrazia militare: essi
trascuravano quell'aspetto ludico che era stato una caratteristica del
combattimento dei cavalieri. Questi cittadini nel combattimento erano
micidiali, le loro picche e le loro quadrelle non lasciavano scampo.

Nuove armi

Le nuove armi vincenti erano le picche, l'arco e la balestra, che, in
un'unione simbiotica dietro il pavese, un grande scudo, costituivano per i
cavalieri un ostacolo, o, per meglio dire, un muro insuperabile, quasi
sempre letale. Il cavallo che era stato un'arma vincente si trasformò in un
gravissimo punto di debolezza ed impedimento.

In questo nuovo modo di combattere il cavallo soccombette sotto i colpi di
coltello del fante che strisciando per terra lo sventrava, in un'azione
inconcepibile per il cavaliere e per il suo codice deontologico: al
cavaliere rinchiuso nella sua pesante corazza d'acciaio non rimaneva che
fuggire o, disarcionato e circondato, morire come un povero crostaceo⁴
sotto i colpi della plebaglia a piedi. Queste nuove battaglie si
concludevano in un mare di sangue, in un tripudio di vendette e di rivalse
da parte dei rustici contro un mondo, quello feudale, che ormai volgeva
alla fine.

Era un mondo carico di valori, forse mai realmente esistiti ma sicuramente
idealizzati e vagheggiati, che sopravviverà solo nelle chansons. I
cavalieri, superstiti di questo mondo sentito da loro come unico e vero,
andranno lietamente a farsi scannare da rozzi bottegai e cupi artigiani che
combattevano solo per affermare, in un duello, da loro vissuto come
mortale, la loro esistenza civile, la loro capacità economica e la
necessità di continuare a sviluppare liberamente quelle attività
economico-commerciali dal cui successo derivavano rilevanza sociale e forza
politica.

Le gentes novae

Per queste gentes novae, la guerra non era un gioco, una festa in cui
mettere in mostra le proprie virtù cavalleresche magari per gloriarsene
agli occhi di una dama o nel caso fortunato per appropriarsi di un bottino
e di un ricco riscatto, bensì un mortale e costoso incidente che metteva a
rischio le conquiste economiche acquisite, oltre che la loro stessa
sopravvivenza.

Laddove il cavaliere vedeva nel cavaliere nemico un confratello in campo
opposto, il mercante che combatteva vedeva nel cavaliere solo un soggetto
che interrompeva la sua attività facendogli perdere denaro e rischiare la
vita e perciò lo doveva eliminare, cioè uccidere.

Il mercante combatteva libero da qualsiasi deontologia militare e sotto lo
stimolo dell'urgenza di tornare presto ai propri affari sospesi.
Tutto ciò era vissuto come scandaloso dai cavalieri: guai al cavaliere che
incontrava sul campo di battaglia qualche macellaio armato che, pratico
nello squartare l'oggetto della propria attività lavorativa, non aveva
remora alcuna a fare altrettanto prima col cavallo e poi con il cavaliere.⁵

Valori della cavalleria e investitura del cavaliere

Grazie all'importanza acquisita sul piano militare, la cavalleria divenne
un mezzo di ascesa sociale sia tra l'aristocrazia che possedeva i beni e i
diritti nel territorio circostante la città sia tra i ceti cittadini più
elevati. I cadetti diventavano cavalieri in quanto erano esclusi
dall'eredità. Dal secolo XI la cavalleria diventò un ceto sociale chiuso:
tranne rare eccezioni, diventava cavaliere solo chi era figlio di
cavaliere. Gli ideali condivisi erano: difesa dei più deboli, lealtà verso
il proprio signore, valore fisico ed integrità morale. Intesa in questo
nuovo senso la cavalleria diventò per secoli il riferimento di tutta la
nobiltà europea, anche di quella che non aveva origini militari.

I cavalieri appartenevano al secondo ordine della società (i bellatores),
mentre il primo ordine era costituito da coloro che avevano il compito di
pregare (oratores) ed il terzo da coloro che avevano il compito di lavorare
(laboratores). Al fine di contenere la violenza di molti guerrieri, alcuni
vescovi della Francia sud-occidentale ed alcuni monaci fecero ricorso alle
paci di Dio: essi convocavano una pubblica assemblea in cui tutti giuravano
di mantenere la pace, impegnandosi in particolare a non colpire chi non
portava le armi (contadini, pellegrini, uomini di Chiesa). Nato negli anni
settanta del X secolo, il movimento delle paci di Dio si diffuse nel resto
della Francia ed in altre regioni europee nel secolo XI quando, in numerosi
concili vescovili, si stabilì anche la tregua di Dio. Il cavaliere era un
miles Christi, soldato di Cristo, che serviva legittimamente Dio anche con
le armi, anzi morire per la difesa della fede cristiana era un mezzo per
conseguire la salvezza eterna.⁶

Il cavaliere trascorreva in una cappella la notte precedente l'investitura,
in meditazione e preghiera, e indossando una veste bianca segno della
purezza da conseguire.⁷ L'addobbamento del cavaliere era all'inizio un rito
molto semplice: davanti a testimoni, il signore consegnava la spada, in
precedenza benedetta, e il cinturone e gli dava uno schiaffo sulla guancia
col palmo della mano, o gli dava un colpo sulla nuca con la spada di
piatto. Il nuovo cavaliere, che stava in atto di preghiera, dimostrava così
di essere pronto a superare le fatiche e i pericoli delle battaglie.⁸ ⁹ I
cavalieri si misuravano anche in competizioni chiamate giostra e torneo.

Codice cavalleresco

Dal secolo XI si assistette, anche per effetto della generale
ricostituzione della società europea, ad un ingentilimento dei costumi dei
cadetti, che si professavano protettori dei deboli, delle vedove e degli
orfani, devoti ad una domina (da cui il nostro donna) alla quale prestavano
giuramento di fedeltà e in nome della quale compivano le proprie gesta.¹⁰
In generale il codice cavalleresco, cosa che poi ha contraddistinto il
concetto di "cavaliere" nell'immaginario collettivo, ruotava intorno ad
alcuni valori e norme di comportamento, come la virtù, la difesa dei deboli
e dei bisognosi, la verità, la lotta contro coloro che venivano giudicati
malvagi e gli oppressori, l'onore, il coraggio, la lealtà, la fedeltà, la
clemenza e il rispetto verso le donne.¹¹

Il tramonto della cavalleria

Il momento magico dei cavalieri medioevali fu l'avventura delle Crociate,
specie la prima, trascorso il quale iniziò la loro crisi lentamente per
continuare, poi, sempre più rapidamente, crisi che culminerà nella
battaglia degli Speroni d'Oro a Courtrai, 1302. In questa battaglia,
simbolicamente ritenuta la fine dei cavalieri medioevali, come funzione
militare definitiva, le truppe formate da mercanti ed artigiani delle
Fiandre massacrarono i cavalieri francesi facendo mucchi dei loro speroni
dorati. L'introduzione delle armi da fuoco dette poi il colpo di grazia
alla cavalleria che vide sempre più le proprie cariche fermate da piogge di
proiettili di archibugio o dai tiri dei cannoni.

Fu il tramonto della cavalleria come arma anche se le sopravvisse, sempre
più mitizzata, quell'etica che era stata alla base della fraternitas, cui
una stessa mentalità ed aspirazione di vita aveva legato i cavalieri.

Questa specie di «internazionale cavalleresca»¹² , che si era costituita
tra l'XI ed il XIII secolo, perse davanti alle nuove fanterie comunali la
propria funzione militare lasciando, tuttavia, un'eredità di valori e di
miti che sarebbero durati nei secoli successivi. Era lo spirito
cavalleresco con la sua carica di leggenda che sopravviveva rappresentando
valori che i posteri avrebbero esaltato, per non dire creato.

Gli ordini cavallereschi

Questo spirito sopravvisse anche grazie agli ordini cavallereschi che
ebbero una funzione reale fintanto che svolsero un'attività
politico-militare, e cioè fino al Duecento ma che successivamente o
scomparvero come i Templari ad opera di Filippo IV di Francia o si
trasformarono in istituzioni puramente simboliche. Continuarono a
sopravvivere invece quegli ordini che nati con ideali cristiani e militari,
abbandonate progressivamente gli aspetti militareschi hanno mantenuto e
rafforzato gli scopi umanitari come nel caso dell'Ordine di Malta,
dell'Ordine teutonico e dei Cavalieri dell'Ordine Equestre del Santo
Sepolcro di Gerusalemme.¹³

Note

[1] La società feudale, Torino, 1974, pp. 354-362.
[2] Jean Flori, Cavalieri e cavalleria nel Medioevo, [Giulio Einaudi
  Editore|Einaudi], Torino, 1999, pp. 58-73.
[3] Piccinni G. - I mille anni del Medioevo.
[4] Cardini F. - Il Guerriero e il Cavaliere.
[5] Il Cavaliere Medioevale
[6] Giovanni De Luna, Marco Meriggi, Il segno della storia, vol. 1, pag.
  30-32, ed. Paravia, 2012.
[7] Eddi Volpato, Da dove arriva l'espressione "passare la notte in
  bianco"?, Treccani, il portale del sapere. URL consultato il 1º dicembre
  2015.
[8] Chiara Frugoni, Anna Magnetto, Tutti i nostri passi, Corso di storia
  antica e altomedievale, vol. 2, p. 306, ed. Zanichelli.
[9] investitura
[10] A. Camera, R. Fabietti, Elementi di storia, vol. 1, Il Medioevo, 1977,
  ed. Zanichelli, pag. 153.
[11] Letteratura italiana - L'età cortese
[12] Cardini F. - Quella antica festa crudele.
[13] Steven Runciman, Storia delle Crociate, in RiZZOLI edizione BUR.

Bibliografia

- Richard Barber, The figure of Artur, Londra, Longman, 1972.
- Franco Cardini, Quella antica festa crudele, Milano, Mondadori, 1995,
  ISBN 88-04-42313-7.
- Cardini F. Alle origine della cavalleria medievale, Scandicci, La nuova
  Italia, 1997. ISBN 88-221-0441-2.
- Cesare Catà, Il Cavaliere cristiano medievale e il Samurai nipponico. Per
  una proposta di approccio interculturale come philosophia actualis, in
  Vie per un'estetica interculturale, a cura di Marcello Ghilardi, Milano,
  Mimesis, 2008, pp. 43–86.
- Georges Duby, Lo specchio del feudalesimo, Bari, Laterza, 1998, ISBN
  88-420-5650-2.
- Duby G. Guglielmo il Maresciallo, Bari, Laterza, 1995, ISBN
  88-420-4261-7.
- Eugenio Garin, L'uomo del Rinascimento, Bari, Laterza, 2000, ISBN
  88-420-4794-5.
- Keen M. La cavalleria. Napoli, Guida, 1986, ISBN 88-7042-754-4.
- Jacques Le Goff, L'uomo medievale. Bari, Laterza, 1999, ISBN
  88-420-4197-1.
- Johan Huizinga, L'autunno del Medioevo, Roma, Newton, 2007, ISBN
  88-8183-898-2.
- Michael Mallet, Signori e mercenari. La guerra nell'Italia del
  Rinascimento, Bologna, Il Mulino, 1983, ISBN 88-15-00294-4.
- Gabriella Piccinni, I mille anni del Medioevo, Milano, Bruno Mondadori,
  1999. ISBN 88-424-9355-4.
- Saenz A., La Cavalleria. La forza delle armi al servizio della verità
  inerme, Rimini, Il Cerchio, 2000, ISBN 88-86583-74-5.
- Aldo A. Settia, Rapine, assedi, battaglie: la guerra nel Medioevo. Bari,
  Laterza, 2002. SBN LO10718097.
- Bernardo di Chiaravalle, Elogio della nuova cavalleria. De laude novae
  militiae, a cura di Mario Polia, Rimini, Il Cerchio, 1988.
- Paolo Caucci von Saucken Pellegrinaggio e cavalleria, «Quaderni
  Stefaniani», XIX (2000), pp. 289–305
- Jean-Claude Maire Vigueur, Cavalieri e cittadini. Guerra, conflitti e
  società nell'Italia comunale [2003], trad. it., Bologna, il Mulino, 2004.

Altri progetti

- Wikimedia Commons contiene immagini o altri file su cavalleria medievale

Collegamenti esterni

- Cavalleria medievale, in Thesaurus del Nuovo soggettario, BNCF, marzo
  2013.

Compagnia di ventura

Storia

Fecero la loro comparsa in Italia, al seguito di qualche Re o Imperatore,
tra la fine del '200 e l'inizio del '300: erano le masnade formate da
soldati di mestiere, prevalentemente di bassissima estrazione sociale,
pronti ad uccidere ed a farsi uccidere per denaro e per bottino.

Nel corso del XV secolo, tutti i principi italiani utilizzarono queste
truppe di professionisti della guerra che avevano un livello superiore di
addestramento e una maggiore capacità di usare le nuove armi da fuoco. Le
compagnie mercenarie declinarono in seguito alla nascita e al rafforzarsi
degli stati nazionali. L'ultima compagnia di ventura degna di nota fu
quella capitanata da Giovanni de' Medici (meglio conosciuto come Giovanni
dalle Bande Nere) nei primi del Cinquecento.

In Europa

Italia

Per contrastare le forze messe in campo dalle città di Firenze e Venezia
nella Lega contro gli Scaligeri, molti mercenari discesero dalla Germania
al seguito di Enrico VII, Federico d'Austria, Ludovico il Bavaro o Giovanni
di Boemia, intervenuti per sostenere o combattere Mastino II della Scala.
Al termine dei conflitto, migliaia di soldati tedeschi rimasero in Italia,
vivendo di saccheggio e offrendosi a questo o quella città. Furono questi
militari sbandati che diedero vita alla prime compagnie di ventura, nel
1337, con la Compagnia di Uguccione, quella del Ceruglio, oltre ai
Cavalieri della Colomba, compagnia formatasi nei dintorni di Piacenza.

La prima unità di grandi dimensioni fu la Compagnia di San Giorgio, riunita
da Mastino II della Scala e messa agli ordini di Lodrisio Visconti, che
venne lanciata alla conquista di Milano e fu sconfitta nella battaglia di
Parabiago.

Le compagnie si imponevano una disciplina e una organizzazione, mentre non
diminuiva la loro ferocia, peraltro esaltata ad ideale. Il '300 fu il
periodo in cui dilagarono in Italia le compagnie di ventura: ci furono
spazio e committenti per tutti, nonché ricchezze da saccheggiare in
abbondanza.

Le compagnie di ventura fecero la fortuna economica e politica di molti
condottieri, avventurieri come il duca Federico Ubaldini-Montefeltro di
Urbino, Guarnieri d'Urslingen, il Conte Lando, Anichino di Bongardo,
Montréal d'Albarno detto Fra' Moriale, Angelo Tartaglia, Alberico da
Barbiano e poi Braccio da Montone, il Piccinino, Bartolomeo Colleoni,
Francesco Sforza, Giovanni dalle Bande Nere, Ludovico Racaniello, il
Gattamelata e tanti altri che, grazie al proprio carisma ed alla
concessione di libero saccheggio, riuscirono a coagulare attorno a sé
questi masnadieri. Il termine condottiero deriva dalla parola "condotta",
che era il contratto stipulato tra il principe e l'uomo d'armi.

L'Italia era, tuttavia, un miraggio che qualche volta deluse le speranze e
le illusioni coltivate, come fu per Montreal d'Albarno, ossia Frà Moriale.
Frà Moriale migliorò l'organizzazione della Grande Compagnia nel cui
comando era succeduto al Duca d'Urslingen, ossia il Duca Guarnieri; con
essa ebbe grandi successi militando a volte per il Papa, a volte contro di
lui, ma finì la sua carriera giustiziato ad opera di Cola di Rienzo.

Questi esempi sono i più significativi tra le compagnie guidate da
condottieri stranieri che percorsero l'Italia devastando città e campagne
al solo fine ultimo di arricchirsi. Accanto a queste si misero in luce
anche quelle guidate da capi italiani che presto soppiantarono gli
stranieiri; altrettanto feroci nella ricerca della ricchezza e del potere
ma con una maggiore attenzione ai fini politici. Ecco, solo a titolo
esemplificativo, le compagnie guidate da Castruccio Castracani, Ambrogio
Visconti, Guidoriccio da Fogliano, Francesco Ordelaffi. Molto spesso i capi
italiani di queste compagnie provenivano da famiglie già potenti (il 60%
dei capitani di ventura era di nobili origini): a volte erano titolari di
signorie, che mettevano se stessi e la propria compagnia al servizio di
altri potenti per aumentare ricchezze e potere in un intreccio diplomatico
estremamente volatile, basti pensare ai Malatesta ed agli Ordelaffi. A
volte erano uomini di origine umile, se non infima, che vedevano nel
servizio militare mercenario l'opportunità del proprio riscatto sociale e
spesso assursero ad altissimi onori ed alla conquista di una propria
signoria, anche se a volte effimera e velleitaria.

Francia

Esse devastarono la Francia del XIV secolo sotto i regni di Giovanni II e
di Carlo V. I loro componenti venivano reclutati in tutta Europa, ma
soprattutto in Germania: molti di questi infatti erano stati reclutati da
Edoardo III d'Inghilterra e poi licenziati dopo il trattato di Bretigny del
1360. Essi depredavano le campagne francesi e sollevarono le ire dei
contadini che, armatisi, spesso riuscivano efficacemente a contrastarli.

Il Connestabile di Francia Bertrand du Guesclin fu utilizzato per
sbarazzare di queste compagnie il regno di Francia allontanandole in
Spagna, ove combatterono per Enrico II di Castiglia contro il fratellastro
Pietro il Crudele. Capi celebri di queste compagnie furono: Arnaud de
Cervole, detto l'Arciprete, Croquart, Bernardone de la Salle, Ugo di
Calveley, Robert Knolles, Bétucat d'Albret, John Creswell, Cahours.

Tra le compagnie più note:

I Tard-Venus Compagnia attiva in Francia nel XIV secolo. Si trattava di
  mercenari smobilitati dopo il Trattato di Brétigny dell'8 maggio 1360.
  Agli ordini di Petit Meschin e di Seguin de Badefol, combatterono dalla
  Borgogna alla Linguadoca. Nel 1362, nella battaglia di Brignais
  sconfissero Giacomo di Borbone, conte della Marche, che vi rimase ucciso
  con il figlio Pietro
La Compagnie Blanche Compagnia formata anch'essa dopo il trattato di
  Brétigny agli ordini John Hawkwood, noto in Italia come Giovanni Acuto.
  L'Acuto perfezionò la propria compagnia trasformandola in un'armata
  regolamentare, che presto si fece conoscere per la capacità bellica e per
  la disciplina e operò anche in Italia.
Gli Écorcheurs Compagnia di mercenari smobilizzati dopo il Trattato di
  Arras del 1435 e che devastò la Francia nel XV secolo.

Caratteristiche

L'unico obiettivo che muoveva le compagnia di ventura era quasi sempre
l'occasione di arricchirsi con qualsiasi mezzo, al servizio di chi
sfruttava sapientemente questa loro avidità.

Molto spesso era solo il miraggio del bottino e non il "soldo", cioè la
paga distribuita dal condottiero o da chi per lui, a spingerli, tanto meno
una consapevolezza politica o morale del tutto inesistente: ciò spiega le
nefandezze che con estrema indifferenza commettevano e di cui si
gloriavano, cercando di aumentare, così, da una parte il proprio prestigio
militare e dall'altra il terrore indotto ed esaltato della loro ferocia nei
territori occupati e verso i nemici.

Compagnie di ventura famose

Gli Almogavari

Degli Almogavari, mercenari che seguirono Pietro III d'Aragona nella
conquista della Sicilia (1288), abbiamo una descrizione particolarmente
significativa ed eloquente:

Le masnade

Attraverso il provenzale maisnada (famiglia, servitù), dal latino
mansionata (gente di famiglia), masnada¹ identifica la schiera di servi che
lavora per una famiglia patrizia. Feudatari o signorotti locali non
esitavano a servirsi di questo "esercito" improprio per imporre il proprio
potere, più o meno legittimo, e per esercitare anche atti di violenza sulle
popolazioni che fossero o meno sotto la propria giurisdizione. Il termine
presto acquistò un'accezione negativa, passata a indicare anche un gruppo
di sbandati, di "senza disciplina".

Le masnade erano anche gruppi di grassatori, di predoni che si prestavano
occasionalmente al servizio militare presso terzi.

Ad essi si associavano i fuoriusciti dal proprio Comune, da dove una
fazione avversa e vincente li aveva scacciati o cadetti che non trovavano
spazio nella propria famiglia o nel proprio territorio di origine.
Particolarmente attivi erano gli italiani esiliati, la cui prevalente
aspirazione era quella di rientrare in possesso dei beni di cui erano stati
spogliati o di riconquistare il Comune da cui erano stati cacciati. Queste
brigate non erano ancora vere compagnie, la disciplina era pressoché nulla,
l'organizzazione militare approssimativa, la fedeltà verso i loro
committenti un'opzione, la sete di rivalsa e di bottino enorme.

Note

[1] In Spagna durante il medioevo, con il termine mesnada si intendeva una
  riunione di uomini armati appartenenti a un ricohombre (vale a dire colui
  che anticamente apparteneva alla prima nobiltà di Spagna), a un
  consiglio, parrocchia o distretto che formava l'unità organica della
  milizia o esercito. Questa era puramente organica e si differenzia dalla
  haz, in quanto la mesnada era un corpo, un frammento, una divisione della
  milizia, mentre la haz era un'unità tattica nel campo di battaglia.

Bibliografia

- Ercole Ricotti, Storia delle compagnie di ventura in Italia, 4 voll.,
  Torino 1844 (poi 1893, Milano 1929, Roma 1965).
- Michele Amari, La guerra del Vespro siciliano, Paris 1843 (4ª ed.
  accresciuta, Le Monnier, Firenze 1851).
- Michele Amari, Storia dei musulmani di Sicilia, 4 voll., Le Monnier,
  Firenze 1854-1872.
- Michael Mallett, Mercenaries and their masters: warfare in Renaissance
  Italy, London 1974 (ed. it.: Signori e mercenari. La guerra nell'Italia
  del Rinascimento, Bologna, Il Mulino, 1983. ISBN 88-15-00294-4).
- Georges Duby, Les trois ordres ou L'imaginaire du feodalisme, Gallimard,
  Paris 1979 (ed. it.: Lo specchio del feudalesimo, Laterza, Bari 1998,
  ISBN 88-420-5650-2).
- Philippe Contamine, La guerre au Moyen Âge, Paris 1980 (ed.it.: La guerra
  nel Medioevo, il Mulino, Bologna 1986 e succ. edd. ISBN 8815107819)
- Claudio Rendina, I capitani di ventura, Newton Compton, Roma 1985 (poi
  1999 e 2004), ISBN 88-8289-056-2.
- Franco Cardini, Il guerriero e il cavaliere, in: L'uomo medievale, a cura
  di Jacques Le Goff, Laterza, Bari 1987, ISBN 88-420-4197-1

Voci correlate

- Capitano di ventura
- Compagnia di San Giorgio
- Condottiero
- Medioevo
- Mercenario
- Soldato di ventura
- Storia militare

Altri progetti

- Wikimedia Commons contiene immagini o altri file su compagnia di ventura

Collegamenti esterni

- Compagnia di ventura, in Thesaurus del Nuovo soggettario, BNCF, marzo
  2013.

Guerra medievale

La guerra medievale è la guerra nel Medioevo europeo. Sviluppi tecnologici,
culturali e sociali resero inevitabile una vistosa trasformazione nel
carattere della guerra come veniva praticata nell'antichità, cambiando le
tattiche ed il ruolo della cavalleria ed artiglieria¹ . Simili schemi
bellici esistevano in altre parti del mondo.

In Cina attorno al XV secolo gli eserciti passarono da una struttura
imperniata su masse di fanteria al modello di forze armate che avevano il
proprio nerbo nella cavalleria, ad imitazione dei popoli nomadi della
steppa. Il Medio Oriente ed il Nordafrica usavano metodi ed equipaggiamenti
simili a quelli europei, e si verificò un considerevole scambio di tecniche
e di tattiche fra le due culture. È opinione piuttosto diffusa che il
Medioevo in Giappone si sia protratto fino al XIX secolo. Analogamente in
Africa - nel Sahel e nel Sudan stati come il regno di Sennar e l'impero
Fulani impiegarono tattiche ed armi medievali per tutto l'Ottocento.

Origini della guerra medievale

Forse la più importante novità tecnologica fu l'introduzione della staffa
in ferro o leghe resistenti agli urti delle battaglie, che arrivò in Europa
nell'VIII secolo, ma che era utilizzata anche anteriormente in Cina e Medio
Oriente. La staffa, assieme all'allevamento dei cavalli consentì la nascita
di una cavalleria più potente. I primi imperi, come quello romano, usavano
combattenti montati principalmente come esploratori o ausiliari. La staffa
portò invece in primo piano la cavalleria, mettendo in condizione i
cavalieri di imbracciare una lancia con efficacia e svolgere azioni di
appoggio laterali in profondità, impiegando armi da getto. In Europa, il
cavaliere dotato di corazza pesante assunse un'importanza centrale. In
Mongolia, gli arcieri a cavallo, armati "alla leggera", fecero altrettanto.
In Cina e nel Medio Oriente, le forze principali rappresentavano una sorta
di via di mezzo tra questi due estremi.

Molti considerano la battaglia di Adrianopoli, occorsa nel 378, come fine
dell'Impero romano ed inizio del Medioevo² . Questo scontro, ad ogni modo,
dimostrò la superiorità della cavalleria sulle forze terrestri
tradizionali, e ciò contribuì a marcare il carattere che la guerra
medievale avrebbe mantenuto per parecchi secoli.

I nuovi eserciti ebbero al centro piccole unità di cavalieri, elitarie e
costosissime; questo era al contempo effetto e causa dell'ordine sociale
del tempo. Essere un cavaliere implicava grande abilità e prolungato
addestramento, di conseguenza, al contrario di quanto avveniva negli
antichi eserciti cittadini, il "mestiere delle armi" rappresentava una
professione a tempo pieno. Per ulteriore conseguenza, si radicava una netta
stratificazione della società tra nobiltà e gente comune. La nobiltà
feudale acquisì notevole potere in una fase in cui lo Stato centralizzato
dimostrava tutta la propria debolezza. Diveniva al contempo sempre più
difficile riunire forze numerose e ben organizzate quali erano state le
legioni romane. Piuttosto, il grosso degli armati era composto di
contadini, arruolati forzatamente o di mercenari. In alcune regioni, come
l'Inghilterra alto medievale e la Scandinavia o la Spagna pure nell'Alto
medioevo, gli yeomen (termine inglese per designare il libero agricoltore
che coltiva il proprio fondo) davano vita ad una fanteria relativamente ben
equipaggiata.

Anche la fine - come il sorgere - del modo medievale di combattere fu
determinato da cambiamenti tecnologici e sociali: una reviviscenza del
potere dei governi centrali consentì l'affermazione di eserciti permanenti,
o semi-permanenti, come ad esempio in Francia le compagnies d'ordonnance.

Strategia e tattica

Dispiegamento delle forze

È probabilmente un errore parlare di eserciti medievali "europei" nel
periodo in esame, poiché l'Europa era assai differenziata culturalmente, la
maggior parte delle regioni avendo caratteristiche peculiari e non
assimilabili ad altre. Gli studiosi inglesi e statunitensi al proposito si
sono decisamente concentrati sulle prassi belliche anglo-francesi, ma
questa impostazione dottrinale ha evidentemente il vizio di confondere la
parte con il tutto. Tanto premesso, esporremo comunque in sintesi i
principali risultati di una tale elaborazione, che, malgrado il limite
appena descritto, è in ogni caso di pieno rilievo.

Gli eserciti medievali anglo-francesi potevano essere divisi in tre
sezioni, chiamati "battaglie" o "battaglioni" - l'avanguardia (o vaward),
il centro (o 'battaglia principale') e la retroguardia. L'avanguardia era
spesso composta di arcieri ed eventualmente altri tiratori muniti di armi a
lunga gittata, come frombole, pietre e - meno frequentemente - catapulte
leggere. Il centro constava di fanteria e cavalieri corazzati, mentre nella
retroguardia operavano unità di cavalleria più agili.

L'ordine di marcia normale seguiva il senso dei rispettivi nomi:
avanguardia, centro, retroguardia. Giunti sul teatro dello scontro, di
regola le tre "battaglie" si disponevano sul terreno nello stesso ordine,
da destra a sinistra. Tuttavia, quando gli eserciti crescevano di numero
divenendo sempre meno "maneggevoli", capitava sovente che le varie sezioni
si disponessero sul campo semplicemente com'erano arrivate.

Ogni sezione si schierava o in linea o per blocchi. Una formazione lineare
presentava il vantaggio che tutti i soldati potessero prender parte alla
battaglia almeno una volta (specialmente quelli che disponevano di armi a
lunga gittata, quali gli archi lunghi inglesi od altri tipi di archi); una
carica di cavalleria poteva facilmente disperdere una formazione in linea.
Per converso, una formazione a blocco era generalmente più robusta, ma
comportava un rallentamento nell'impiego delle file più arretrate (o
addirittura ne escludeva la partecipazione, come successe ai francesi alla
battaglia di Azincourt del 1415). Le formazioni a blocco davano il
vantaggio dell'"uomo di scorta" nel caso venissero colpiti i soldati di
prima linea, ed erano spesso piuttosto dure da scompaginare, specie se
l'esercito era ben addestrato.

La cavalleria poteva essere disposta in parecchi modi, secondo la
situazione. Se un drappello di cavalieri era senz'altro efficace, una
cavalleria a ranghi serrati, operante a "lancia in resta", rappresentava
una forza devastante. La formazione più comune era quella in linea: i
cavalieri si disponevano in una lunga schiera, di solito con la profondità
di tre o quattro righe e poi caricando. Ad ogni modo, un reparto di
fanteria ben addestrato poteva reggere un tale urto, così alcune unità
impiegavano formazioni a cuneo. I cavalli venivano disposti in un grande
triangolo, che al centro presentava la cavalleria più pesantemente
corazzata. Quando il cuneo veniva a contatto con la linea dei fanti, il più
delle volte riusciva ad aprire una falla, consentendo agli attaccanti un
successivo assalto di fanteria sul medesimo punto, che poteva mettere in
rotta le forze restanti.

Per contrastare il predominio della cavalleria sul campo di battaglia,
l'espediente più diffuso era l'uso di picche, aste acuminate che talora
superavano i sei metri di lunghezza. Quando la cavalleria caricava, i
picchieri si disponevano in quadrato o in cerchio, il che impediva ai
cavalli di penetrare troppo a fondo nelle linee dei fanti. Con la
protezione - ai fianchi e sul retro - di un congruo schieramento di picche,
gli eserciti potevano muovere su posizioni efficaci senza subire minacce.

Un altro metodo, tipico degli inglesi, consisteva nell'impiego massivo di
arcieri. L'arco lungo inglese (il longbow), era un'arma veramente micidiale
in mano ad esperto tiratore, e i britannici scoprirono che - quando erano
tempestati da migliaia di arcieri che tiravano all'unisono - ben pochi
eserciti avversari erano in grado di sferrare un assalto frontale sostenuto
da cavalleria o fanteria leggera. Durante la Guerra dei cent'anni, diversi
cavalieri francesi riferirono di aver visto «il giorno trasformarsi in
notte a causa della nuvola di frecce che piovevano dal cielo». Un esempio
cruciale della tremenda potenza del longbow fu la famosa battaglia di Crécy
nel 1346, durante la quale gli arcieri inglesi distrussero i balestrieri
mercenari genovesi e la nobile cavalleria di Filippo VI di Francia. Le
cause della supremazia dell'arco sulla balestra furono allora dovute alla
pioggia che bagnò le corde, all'assenza degli scudi (i pavesi) dietro i
quali i balestrieri dovevano ripararsi per ricaricare, e il tempo
necessario a ricaricare le balestre (massimo due colpi al minuto; si stima
per contro che in media ogni arciere inglese scoccasse almeno 10-12 frecce
al minuto).

Dopo parecchie salve contro le linee nemiche, la fanteria e la cavalleria
inglesi assestavano il colpo di grazia.

Impiego delle forze

Il livello di esperienza e di abilità tattica degli eserciti medievali
variava ampiamente. Per le battaglie maggiori, la programmazione
tipicamente si svolgeva in un consiglio di guerra fra i comandanti, che
poteva risolversi tanto nell'esposizione di un piano di battaglia organico,
quanto in un chiassoso dibattito tra i diversi capi, a seconda di quanta
autorevolezza possedeva il generale in capo.

Le comunicazioni campali prima dell'avvento dei mezzi tecnologici moderni
erano ardue. Prima che fossero disponibili telefoni e radio, i messaggi
erano trasmessi tramite segnali musicali, comandi a voce, messaggeri, o
segnali visivi (stendardi, orifiamma, striscioni, bandiere e così via).

La fanteria, tiratori compresi, di regola veniva impiegata tipicamente in
apertura della battaglia, per scompaginare le formazioni dei fanti
avversari, mentre la cavalleria aveva il compito di opporsi alla propria
controparte. Quando uno dei contendenti avesse conquistato la superiorità
nella cavalleria (o l'avesse posseduta fin dal principio), avrebbe tentato
di sfruttare la perdita di coesione nella fanteria avversaria, conseguente
alla mischia, per assalirla con l'intento di metterla in rotta. Non era una
faccenda semplice, ma anzi richiedeva un'attenta scelta di tempo, giacché
una fanteria ordinatamente disposta spesso poteva avere la meglio sugli
attaccanti montati. Puri scontri tra fanterie spesso si protraevano per
molto tempo.

I cannoni ebbero il loro battesimo del fuoco nel Basso Medioevo. Tuttavia,
la loro cadenza di tiro assai modesta (spesso un solo colpo per un'intera
battaglia), per giunta accompagnata dall'imprecisione, ne fece soprattutto
un'arma psicologica, più che una valida arma anti-uomo.

Successivamente, una volta che si diffusero i cannoni "a mano", la cadenza
di tiro venne solo leggermente migliorata, ma i cannoni divennero molto più
facili da puntare, in gran parte a causa delle dimensioni più ridotte, e
del fatto che rimanevano più vicini a chi li manovrava. Gli operatori
potevano facilmente essere protetti, perché i cannoni erano più leggeri e
potevano essere spostati con rapidità di gran lunga superiore. Ad ogni
modo, un'artiglieria campale degna di questo nome e realmente efficace non
apparve, e tanto meno si diffuse, prima dell'esordio dell'età moderna.

Ritirata

Una ritirata precipitosa poteva causare un numero di caduti ampiamente
superiore a quello derivante da un ripiegamento ordinato³ .
Quando la parte soccombente iniziava a ritirarsi, la celere cavalleria che
faceva parte della retroguardia del vincitore si lanciava sul nemico in
fuga, mentre la fanteria proseguiva nel proprio attacco. Nella maggior
parte delle battaglie medievali poteva accadere che le perdite maggiori si
avessero in fase di ritirata piuttosto che durante il combattimento vero e
proprio, poiché i cavalieri riuscivano presto e facilmente ad eliminare
fanti ed arcieri non più protetti dalla cortina dei picchieri.

Fortificazioni

Il disfacimento degli stati centralizzati determinò il sorgere di vari
gruppi dediti alla scorreria su larga scala quale fonte di sostentamento.
In ciò si distinsero particolarmente i vichinghi (ma non furono da meno
arabi, mongoli e magiari).

Poiché si trattava normalmente di gruppi piccoli, che avevano l'esigenza di
spostarsi velocemente, costruire fortificazioni si rivelò una scelta idonea
a garantire rifugio e protezione alle persone, così come il benessere
materiale della regione che provvedeva in tal senso.

Vi fu un'evoluzione di questi manufatti nel corso del Medioevo, fino a
consacrare quale struttura paradigmatica del genere il castello, parola che
nell'immaginazione di molti rappresenta un istintivo sinonimo di Medioevo.

Il castello, sede permanente delle élite locali, fungeva da luogo di
rifugio per le popolazioni della zona, e dal suo interno si potevano
inviare truppe a contrastare le scorrerie, o a frustrare gli sforzi,
condotti da più numerosi eserciti, di rifornirsi depredando la regione. Ciò
era reso possibile da quella superiorità locale - sui "cercatori di
provviste" - che (in assenza del castello) non si sarebbe potuta vantare
sull'intera schiera ostile.

Le fortificazioni offrivano molteplici vantaggi: davano riparo nei
confronti di eserciti troppo grossi per essere affrontati in campo aperto;
annullavano il ruolo della cavalleria pesante. Costruire macchine
d'assedio, poi, richiedeva molto tempo, e di rado poteva portare qualche
frutto in assenza di un'idonea attività preparatoria; molti assedi potevano
perciò aver bisogno di mesi, se non di anni, prima di indebolire o
demoralizzare i difensori, e solide fortificazioni, munite di adeguate
provviste, potevano perciò decidere di un conflitto come arma puramente
difensiva.

Tecniche dell'assedio medievale

Nell'epoca in esame gli assedianti utilizzavano un ampio ventaglio di
macchine d'assedio: scale a pioli, arieti, torri d'assedio e vari tipi di
catapulta, quali il mangano, l'onagro, la balista ed il trabucco. Fra
queste tecniche andavano annoverate anche le pratiche di scavo.

I progressi nella conduzione degli assedi incoraggiarono lo sviluppo di una
serie di contromisure. In particolare, le fortificazioni medievali
divennero sempre più solide - ad esempio, ai tempi delle Crociate, comparve
il castello concentrico - e sempre più insidiose per gli attaccanti - come
testimonia il crescente uso di trabocchetti, botole, e dispositivi per il
getto di pece fusa, acqua bollente (non olio, come viene erroneamente
creduto: era un bene troppo prezioso), piombo fuso o sabbia
arroventata.feritoie, porte segrete per le sortite, e profondi canali colmi
d'acqua erano ugualmente essenziali per resistere agli assedi a quei tempi.
I progettisti dei castelli prestavano particolare attenzione alla difesa
delle entrate, proteggendo le porte con ponti levatoi, grate scorrevoli e
barbacani. Pelli di animali umide erano spesso stese sopra le porte per
contrastare gli incendi. Fossati ed altre difese idrauliche, sia naturali,
sia modificate ad arte, erano altrettanto importanti.

Nel Medioevo europeo virtualmente ogni grande città aveva le sue mura -
Ragusa (Dubrovnik) in Dalmazia ne è un suggestivo e ben conservato esempio
- e le città più importanti avevano cittadelle, forti o castelli. Si
facevano grandi sforzi per garantire un'adeguata scorta d'acqua in caso
d'assedio. Talora venivano scavate lunghe gallerie sotterranee per portare
acqua alla città. In città medievali quali Tábor in Boemia, venivano
impiegati complessi sistemi di tali gallerie sia per l'immagazzinamento,
sia per le comunicazioni. Contro tali difese, a volte gli assedianti
facevano ricorso alla maestria nell'escavazione di squadre di zappatori ben
addestrati.

Fino all'introduzione della polvere da sparo (e alla conseguente maggior
velocità che veniva impressa ai proiettili dalle nuove armi), il rapporto
di forze - anche sul piano meramente logistico - pendeva nettamente a
favore degli assediati. Dopo detta invenzione, i tradizionali metodi di
difesa si rivelarono sempre meno efficaci nei confronti di un assediante
risoluto.

Organizzazione

Cavalieri

Un cavaliere medievale, di norma, era un soldato "montato" e munito di
armatura, spesso legato alla nobiltà se non addirittura alla casa reale,
sebbene (specie nel nord-est europeo) i cavalieri potessero essere uomini
di estrazione sociale alquanto umile, e perfino "non liberi". Il costo
delle armature, dei cavalli e delle armi era ingente. Ciò, assieme ad altre
cause, contribuì a trasformare il cavaliere (almeno nell'Europa
occidentale), in una classe sociale distinta dagli altri guerrieri. Durante
le Crociate, sacri ordini di cavalieri combatterono in Terra santa.

Cavalleria pesante

La cavalleria pesante, armata con spade e lance, giocava una parte di
spicco nelle battaglie medievali. Reparti di tale tipo venivano spesso
impiegati per caricare le formazioni nemiche.

Fanteria

Il ruolo della fanteria è stato ignorato nel passato da scrittori che
rivolgevano la propria attenzione soltanto alla figura dei cavalieri, ed
alla connessa cavalleria pesante. La fanteria era reclutata ed addestrata
in un'ampia varietà di modi nelle diverse regioni europee e nei vari
periodi che assieme compongono il Medioevo (un arco di circa mille anni);
ad ogni modo, i fanti hanno probabilmente sempre costituito il grosso di un
esercito medievale da campagna. Era normale, nelle guerre che si
protraevano a lungo, l'impiego di fanti mercenari. Per lo più gli eserciti
annoveravano rilevanti aliquote di picchieri, arcieri ed altri soldati
appiedati. Negli assedi, che forse erano la fase più comune della guerra
medievale, le unità di fanteria trovavano impiego come componenti delle
guarnigioni ed arcieri, oltre ad altre posizioni. Esistevano diversi tipi
di fanteria, che variavano a seconda dei territori in cui venivano
utilizzate. Ad esempio nel nord-ovest Europa gli schieramenti di fanteria
utilizzavano armi da mischia come l'ascia ad una mano, il che li rendeva
imbattibili contro la fanteria leggera, ma vulnerabili alla cavalleria

Il reclutamento o leva dei soldati

Nell'Alto Medioevo era dovere morale e cavalleresco di ciascun nobile
rispondere al richiamo bellico fornendo "di tasca propria" uomini e mezzi,
arcieri e fanteria, oltre, naturalmente, alla propria personale e valorosa
partecipazione alla guerra. Un tale sistema decentrato era reso necessario
dall'ordine sociale di quel tempo, ma produceva forze eterogenee per
addestramento, equipaggiamento ed attitudine militare⁴ .

Al crescere del potere dei governi centralizzati, si verificò una
reviviscenza degli eserciti di cittadini che avevamo conosciuto nel periodo
classico, ed al contempo la coscrizione esercitata nella classe agraria si
palesò quale strumento di centrale importanza nell'organizzazione bellica.
L'Inghilterra era uno degli stati medievali più centralizzati, e gli
eserciti che essa schierò nella Guerra dei Cent'anni erano per lo più
composti di professionisti che percepivano una retribuzione. In teoria,
ogni inglese doveva prestare servizio in armi per almeno quaranta giorni.
Quaranta giorni non erano un periodo di tempo sufficiente per una campagna,
specie se essa si svolgeva sul continente europeo. Pertanto venne
introdotto nel XII secolo lo scutagim (che traeva il suo nome dal latino
scutum, lo scudo dei fanti dell'antica Roma), istituto per cui molti
inglesi pagavano per essere esentati dal servizio: anche in virtù di quel
denaro nacque l'esercito professionale inglese.

Nel corso del Medioevo le zone più agiate dell'Europa, specie l'Italia,
iniziarono ad affidarsi soprattutto ai mercenari per le loro guerre. Si
trattava di gruppi di soldati di mestiere, destinati a ricevere una paga
prefissata (il soldo, da cui l'etimologia stessa di "soldato"). I mercenari
di solito erano soldati efficaci fin tanto che durava il loro morale, ma -
al contrario - pronti a sbandarsi e fuggire nel momento in cui pareva che
la partita fosse perduta. Questo era un argomento per ritenerli senz'altro
meno affidabili di un esercito permanente. I combattimenti che opponevano
unicamente mercenari da entrambe le parti (fondandosi alla fine più sulla
"simbolicità" delle manovre che sulla fisicità dello scontro) portavano di
conseguenza a spargimenti di sangue relativamente ridotti.

I cavalieri erano indotti alla battaglia da obblighi sociali e feudali,
come abbiamo già detto, ma anche dalle prospettive di profitto e di ascesa
sociale. Infatti chi tra loro si comportava bene sul campo di battaglia
aveva buone probabilità di aumentare i propri possedimenti e/o accrescere
il proprio rango. Non andava neppure trascurato il potenziale vantaggio
acquisibile dal saccheggio e dalla prassi di chiedere un riscatto per
rilasciare i prigionieri nemici. Per i cavalieri la guerra medievale era,
tutto sommato, un affare a basso rischio. Vi erano molte buone ragioni per
cui i nobili evitavano di uccidersi reciprocamente: sovente erano
imparentati, avevano precedentemente combattuto dalla stessa parte ed erano
in ogni caso membri di una medesima élite culturale. A ciò si aggiunga che
il riscatto da pagare o da incassare poteva essere una somma ingente.
Perfino i plebei, che ovviamente non vantavano vincoli di affinità o
cultura, difficilmente si sarebbero macchiati le mani con il sangue di un
nobile, preferendo piuttosto lucrare sul riscatto, sulla spoliazione di un
pregiato cavallo, dell'armatura e degli altri preziosi "accessori"
dell'alto lignaggio.

Armi

- Arco
- Longbow
- Balestra
- Picca
- Lancia
- Scudo
- Daga
- Spada
- Ascia
- Piccozza da cavalleria
- Mazza ferrata
- Martello
- Spadone

Rifornimenti e logistica

Secondo un famoso modo di dire di Napoleone "un esercito marcia sul suo
stomaco": ciò ha invero segnato tutte le campagne militari della storia.
Dopo la caduta dell'Impero Romano d'Occidente, gli strateghi europei
medievali avevano ben poche nozioni di logistica. Mentre le piazzeforti,
quali i castelli, erano attentamente rifornite, gli eserciti in campagna
non sapevano o non volevano approvvigionarsi razionalmente ed in via
preventiva.

Saccheggio e foraggiamento

Il metodo consueto di risolvere i problemi logistici medievali era
foraggiarsi, ovvero "far fruttare la terra". Posto che le campagne
medievali erano spesso coordinate al servizio di aree ben popolate
d'insediamento umano, un esercito in viaggio requisiva con la forza tutte
le risorse disponibili sui territori attraversati, dal cibo alle materie
prime ed agli equipaggiamenti. Far fruttare la terra non è molto facile
quando non vi è cibo pronto da mangiare, ragion per cui esisteva, almeno in
teoria, una canonica "stagione di campagna", volta a condurre la guerra in
un tempo prevedibile, quando cioè vi sarebbero stati sia cibo sul terreno
sia condizioni meteorologiche relativamente buone. Questa stagione andava
dalla primavera all'autunno, poiché per l'inizio della primavera tutti i
prodotti agricoli sarebbero stati messi a dimora, lasciando in tal modo i
maschi liberi per la guerra fino al tempo del raccolto, ad autunno
avanzato.

Il saccheggio di per sé era spesso l'obiettivo di una campagna militare,
sia per pagare i mercenari, sia per catturare risorse, ridurre la capacità
bellica del nemico, oppure come calcolato affronto al governo avversario.
Esempi del genere sono gli attacchi vichinghi attraverso l'Europa, o le
chevauchées estremamente distruttive condotte dagli inglesi nella Francia
settentrionale nel corso della Guerra dei Cent'anni (1337 - 1453).

Catena di rifornimento

Quando un esercito faceva propriamente la scelta, o vi era costretto, di
portare con sé i rifornimenti, si istituiva una catena di rifornimento o
coda logistica, da un territorio amico all'esercito stesso. La catena di
rifornimento dipendeva dal controllo sulle strade (in Europa soprattutto le
vecchie strade romane), o su vie d'acqua navigabili come fiumi, canali o
mari.

Proprio il trasporto via acqua era la soluzione logistica preferita, il
trasferimento massiccio di materiali via terra non essendo destinato a
rivoluzioni sostanziali sino all'invenzione della ferrovia (1804) e del
motore a combustione interna (1823).

Durante la Terza crociata (1189-1192), Riccardo I d'Inghilterra fu
costretto a rifornire il suo esercito come se fosse stato in marcia
attraverso un territorio deserto e sterile. Effettivamente, in quel
frangente fece spostare costantemente le truppe lungo la costa, per
ottenere rifornimento dalla propria flotta navale. Analogamente, le
campagne romane nell'Europa centrale erano spesso imperniate sul controllo
dei fiumi Reno e Danubio, sia come ostacoli naturali, sia come vie di
comunicazione.

L'equivalente terrestre era costituito dalle carovane merci (salmerie), che
spesso costituivano un aspetto problematico. Infatti, le salmerie
costringevano gli eserciti a spostamenti più lenti, e relativamente meno
protetti. Gli attacchi ai carriaggi avversari - pensiamo, ad esempio, alla
già ricordata battaglia di Agincourt, immortalata dal dramma storico Enrico
V di William Shakespeare - potevano paralizzarne definitivamente
l'efficienza operativa. Poiché la carovana delle salmerie era sprovvista di
scorta, attacchi del genere erano considerati sleali. Ciononostante, il
convoglio logistico di un nemico allo sbando era spesso avidamente
saccheggiato dai vincitori.

Carestia e malattie

L'insuccesso della logistica per un esercito medievale si traduceva sovente
in carestia e malattie, con ovvi riflessi sul morale delle truppe.
Frequentemente l'assediante pativa la fame mentre aspettava che l'assediato
capitolasse per la stessa ragione; in tal caso era l'assediante che si
sbandava e desisteva dall'assedio intrapreso.epidemie di vaiolo, colera,
tifo e dissenteria si diffondevano comunemente negli eserciti medievali,
specie se mal riforniti o in condizioni di ozio. Nel 1347 la peste
bubbonica esplose nelle file l'esercito mongolo intento all'assedio delle
mura di Caffa in Crimea, ed il morbo in seguito si diffuse in tutta Europa,
tristemente ricordato come Morte nera.

Per gli abitanti di un luogo conteso era abbastanza normale patire la fame
nei periodi prolungati di guerra, per tre ragioni:

- gli eserciti alla ricerca di cibo consumavano tutte le scorte che
  trovavano
- i percorsi terrestri seguiti dagli eserciti in movimento devastavano i
  terreni seminati, vanificando il successivo raccolto
- i contadini, che costituiva la massa dell'esercito, ossia la fanteria,
  pativano le perdite maggiori nei combattimenti, e ciò comprometteva
  ulteriormente le rese della stagione agricola.

Guerra navale

Nel mar Mediterraneo la guerra navale continuò ad assomigliare a quella
praticata nell'età precedente: flotte di galee spinte da rematori schiavi
tentavano di speronarsi reciprocamente, o di abbordarsi per consentire ai
"marine" del tempo di combattere sui ponti. Questo stile di combattimento
continuerà fino al principio dell'età moderna, come si può facilmente
riscontrare nel caso della battaglia di Lepanto. Tra gli ammiragli più
celebri del periodo in esame, ricorderemo Andrea Doria, Khair ed-Din e Don
Giovanni d'Austria. Le flotte più forti furono quella della Repubblica di
Venezia, dell'Impero Turco, e, fino alla fine del Trecento, quella
genovese, da cui ebbe origine tra l'altro la flotta francese, e che per
diversi periodi mantenne la superiorità sulla flotta veneziana. Inoltre di
grande rilevanza fu la flotta pisana, prima della disfatta della Meloria e
il declino definitivo della Repubblica marinara.

Le galee erano invece troppo fragili e difficili da manovrare nel mare del
Nord e nell'Oceano Atlantico, benché se ne sia registrato qualche sporadico
uso. Per quei mari furono sviluppate navi più larghe, principalmente
propulse a vela, sebbene le drakkar, lunghe navi con una bassa linea di
galleggiamento di tipo vichingo, con rilevante apporto dei rematori, siano
rimaste in uso fino al XV secolo. Lo speronamento era poco pratico con
queste navi a vela, ma il principale scopo di tali navigli restava il
trasporto dei soldati per l'abbordaggio (ad esempio alla battaglia di
Svolder e alla battaglia di Sluis).

Le navi da guerra di questo periodo ricordavano, sul piano costruttivo, le
fortezze terrestri. Le pesanti sovrastrutture che le caratterizzavano le
rendevano anche piuttosto instabili, ma poiché in uno scontro diretto erano
generalmente superiori alle già ricordate navi "a basso bordo", il modello
della nave-fortezza fu destinato a prevalere a partire dal XV secolo.

Nel Medioevo si dimostrò difficile montare i cannoni a bordo di una nave da
guerra, anche se alcuni furono collocati sui ponti di prua o di poppa.
Vennero impiegati piccoli cannoni da manovrarsi a mano e adatti all'uso
anti-uomo. I cannoni veri e propri, montati sui ponti in epoca successiva,
compromettevano al momento la stabilità del vascello. Si tenga anche
presente che i cannoni del tempo peccavano di bassa frequenza di tiro e di
imprecisione.

Ma tutto questo era destinato a cambiare alla fine del Medioevo. Il sabordo
fu inventato alla fine del XVI secolo da un carpentiere navale di Brest, un
certo Descharges. L'inserimento di un'apertura (di norma rettangolare) nel
fianco della nave, con un coperchio incernierato in alto (basculante),
permise la creazione di un ponte per le bocche da fuoco, sottostante al
ponte principale. Il peso dei cannoni distribuito su ponti più bassi
aumentò notevolmente la stabilità della nave, ed una fila di cannoni così
disposti era pertanto in grado di produrre la bordata, in cui l'ampiezza
del fronte di tiro suppliva alla relativa imprecisione. Come esempio, si
prenda la Mary Rose, nave ammiraglia della flotta di Enrico VIII
d'Inghilterra: aveva trenta cannoni per fianco, ed ognuno era in grado di
sparare palle da almeno 4,5 kg. Gli spagnoli accolsero e svilupparono il
concetto creando il galeone.

L'equilibrio sovvertito: la fanteria prende il sopravvento sulla cavalleria

Nel Medioevo il guerriero montato ebbe a lungo il predominio. Il cavaliere
- tipicamente munito di pesante armatura, ben motivato ed in sella a
cavalli allevati specificamente per la guerra - rappresentava una forza
soverchiante, non certo un avversario alla portata del contadino arruolato
a forza, o dell'"uomo libero" (l'agricoltore era spesso servo della gleba)
armato alla leggera.

Tatticamente vi erano solo due strade che consentissero alla fanteria di
sconfiggere la cavalleria in una battaglia diretta: la potenza di fuoco e
la massa. Come abbiamo già detto, la potenza di fuoco poteva essere
ottenuta con il lancio di proiettili, laddove la massa consisteva di
falangi di uomini ristretti in ranghi serrati.

Entrambe le soluzioni erano tecniche ben note dai tempi antichi. I romani
usavano anche truppe addette alle armi da lancio, ma il nerbo consisteva
nelle legioni, che tentavano di respingere le cariche a cavallo formando
dei quadrati vuoti, il cui perimetro era irto di giavellotti (pilum). Gli
strateghi asiatici puntavano maggiormente sulla potenza di fuoco,
schierando reggimenti di arcieri per scongiurare la minaccia che proveniva
dalla cavalleria avversaria. Alessandro Magno combinò i due metodi contro i
cavalieri asiatici, schermando il nerbo centrale di fanti con frombolieri,
arcieri e lanciatori di giavellotti, prima di scatenare la sua cavalleria
pesante alla ricerca degli attaccanti. E pertanto furono proprio le
fanterie europee a sovvertire, da ultimo, l'equilibrio delle forze sul
campo, a sfavore della cavalleria. Vi sono parecchi esempi in proposito, di
cui i più rilevanti furono i picchieri svizzeri e gli arcieri (tiratori di
longbow) inglesi.

Maestri della massa: i picchieri svizzeri

L'uso di lunghe picche e di schieramenti molto compatti di fanteria non era
raro nel Medioevo. Ad esempio, i fanti fiamminghi alla battaglia di
Courtrai (Belgio) affrontarono vittoriosamente gli orgogliosi cavalieri
francesi intorno al 1302, e gli irriducibili scozzesi tennero testa ai loro
invasori inglesi alla battaglia di Stirling, 1297. Parimenti, nello sbarco
di Damietta (Egitto) nel corso della Settima crociata (1249), cavalieri
francesi momentaneamente appiedati formarono un'impenetrabile falange di
lance e scudi per respingere la cavalleria egiziana e riuscirono a
proteggere i successivi sbarchi, prima di tornare in sella alle proprie
cavalcature approdate all'asciutto. Identica tattica viene descritta nelle
fonti norrene quanto meno a partire dal XII secolo. Tuttavia, il merito di
aver istituzionalizzato la tattica della picca nel Basso Medioevo viene
spesso attribuito agli svizzeri.

Morale e motivazione

Gli svizzeri formavano milizie nell'ambito di un medesimo cantone⁵ o di una
stessa città, e queste compagini erano in grado di alimentare un spirito di
corpo che si perpetuava nelle compagnie di ventura. Questo, di per sé, non
rappresentava una novità.

Mobilità

Risulta da documenti storici che gli svizzeri, marciatori coriacei,
riuscissero talora a tenere il passo della cavalleria, sia pure sul terreno
circoscritto delle regioni alpine. Una tale mobilità è sorprendente, anche
se non priva di analogie con le prestazioni di altri fanti, ma gli svizzeri
si distinguevano particolarmente per questa attitudine. Vi sono resoconti
di operazioni romane contro i Germani che descrivono fanti nemici
trotterellare a fianco della cavalleria, a volte riposandosi le mani sui
cavalli usati come sostegno. L'esercito inglese di Enrico V, durante la
campagna di Agincourt tentò (peraltro senza successo) di eludere le forze
francesi, marciando da 60 a 90 chilometri al giorno seguendo un percorso
tortuoso allo scopo di sottrarsi alla stretta dei francesi. Secoli più
tardi, i celebri impi, guerrieri zulu in Africa meridionale, segnarono un
risultato epocale, raggiungendo - si dice - una sensazionale cadenza di
marcia di 75 chilometri giornalieri.

Armi ed equipaggiamenti

Gli svizzeri per lo più vestivano la stessa corazza ed usavano le stesse
armi di qualunque altra forza di fanteria pesante del tempo. Tuttavia la
loro esperienza permetteva loro di servirsi di tali mezzi con grande
efficacia.

Manovra e formazioni

In numerose battaglie antecedenti all'affermarsi degli svizzeri, era
piuttosto comune che i picchieri si radunassero ed attendessero l'attacco
della cavalleria nemica. L'utilità di una tale scelta variava molto con le
circostanze. Se poteva infatti risultare vantaggiosa quando la falange
occupava una posizione forte, favorita dalle caratteristiche del terreno,
tuttavia presentava la contropartita di concedere maggiore iniziativa agli
attaccanti. Per esempio, nella battaglia di Falkirk (1298), i picchieri
scozzesi, che pure avevano riportato parecchie vittorie iniziali,
fronteggiarono energicamente la cavalleria nemica ma furono colti in una
posizione statica; subirono la disfatta, ironicamente, proprio per opera di
quello che sarà il secondo pilastro della nascente egemonia del fante:
l'arco lungo (o longbow, secondo la denominazione britannica). Gli svizzeri
migliorarono la tattica dei picchieri aggiungendo formazioni flessibili e
manovre aggressive.

Una tipica formazione di picchieri svizzeri era disposta su tre sezioni di
colonne. Gli svizzeri erano particolarmente flessibili: ciascuna sezione
poteva operare in autonomia, o al contrario combinarsi con le altre per
darsi reciproco sostegno. Potevano formare un quadrato vuoto per svolgere
una difesa verso ogni direzione esterna. Potevano avanzare formando una
sorta di "scaletta", o produrre un assalto disponendosi a triangolo,
creando un effetto cuneo. Potevano costruire attacchi dalle ali dello
schieramento - con una colonna che "fissava"⁶ l'avversario al centro,
mentre un'altra aliquota di svizzeri batteva i fianchi della schiera nemica
disponendosi "a scaletta". Potevano radunarsi in profondità in una
posizione naturalmente forte, come una collina. Quel che più risultava
sconcertante per i nemici era il fatto che gli svizzeri attaccavano e
manovravano aggressivamente. Non se ne stavano ad aspettare i cavalieri che
attaccassero, ma prendevano loro stessi l'iniziativa, obbligando il nemico
a rispondere alle loro mosse. Era una formula che li avrebbe condotti a
numerosi successi sul campo.

Efficacia degli svizzeri

Essi ottennero una serie di strepitose vittorie in tutta Europa, di cui
ricorderemo le battaglie di Morgarten, Laupen, Sempach, Granson, Morat o
Novara. In alcuni scontri la falange svizzera comprendeva anche un certo
numero di balestrieri, fornendo alla formazione un potere di arresto per
mezzo di proiettili⁷ . Il grado di efficacia degli svizzeri, negli anni tra
il 1450 ed il 1550, era talmente alto che i più importanti principi europei
erano indotti ad assoldare i picchieri svizzeri o a copiarne tattica ed
armi (un buon esempio è fornito in proposito dai lanzichenecchi tedeschi).

Maestri della potenza di fuoco: gli arcieri inglesi

L'arco lungo inglese portò un'efficienza operativa nuova nei campi di
battaglia europei, sino ad allora ampiamente priva di precedenti per le
armi da getto tradizionali. Ma era innovativo anche il tipo di arco usato.
Laddove gli asiatici si avvalevano di archi compositi (multi-pezzo e
multi-materiale), gli inglesi facevano affidamento sul longbow, consistente
di un unico pezzo, che proiettava un'acuminata "testata", assolutamente
rispettabile quanto a gittata e forza d'urto, idonea a penetrare
simultaneamente la piastra dell'armatura ed anche la sottostante maglia di
ferro.

Tiratori di longbow ed altri tiratori

Nelle isole britanniche, gli archi erano noti dai tempi remoti, ma fu tra i
gallesi tribali che l'efficienza nel relativo uso e costruzione divenne
altamente sviluppata. Grazie agli archi di cui disponevano, i gallesi
imposero un elevato tributo di sangue agli inglesi che invadevano la loro
terra. Anche se adattato dagli inglesi, il longbow restò in ogni caso
un'arma difficile da padroneggiare, ed anzi richiedeva anni di uso ed
esercizio per ottenere risultati soddisfacenti. Perfino la costruzione di
tale arco voleva tempi lunghi: talvolta erano necessari fino a quattro anni
di stagionatura delle "doghe" prima della lavorazione vera e propria. Un
tiratore di longbow bene addestrato poteva scagliare più di venti frecce al
minuto⁸ , una cadenza di tiro superiore a quella delle altre armi da lancio
del tempo⁹ . Ciò che più si poteva paragonare al longbow era la molto più
costosa balestra, spesso impiegata da milizie cittadine e mercenari. La
balestra non aveva la gittata del longbow , ma in compenso aveva un enorme
potere di penetrazione, e - a differenza del longbow - non richiedeva anni
di impegnativo addestramento: da ciò scaturiva la fama di arma "plebea" che
affliggeva la balestra, giudicata "non cavalleresca". In effetti, furono
emanate svariate leggi in tutta Europa intese a bandire quest'arma
"disonorevole e non cavalleresca": superfluo dire che furono ampiamente
ignorate.
Ad ogni modo, il longbow - se maneggiato da tiratori esperti - poteva
surclassare la balestra, tuttavia tale superiorità non sarebbe durata a
lungo, dal momento che nello stesso periodo in cui il longbow raggiungeva
il suo apice, in termini militari, in Europa nascevano e si sarebbero
sviluppate in poco tempo un nuovo tipo di armi destinate a surclassare sia
l'arco, sia la balestra: le armi da fuoco.

Il longbow sul campo di battaglia

Questi tiratori furono impiegati per influire in modo micidiale nel teatro
europeo, nel momento in cui un assortimento di re e capi si scontrava con i
suoi avversari sui campi di battaglia francesi. Le più famose di tali
battaglie furono la Crécy e la già rammentata Agincourt. A Crécy, benché
tre volte numericamente inferiori al nemico, gli arcieri inglesi scavarono
una posizione difensiva sulla vetta di una collina e respinsero ripetute
ondate di avversari con la sola "potenza di fuoco", scaricando nugoli di
frecce sulle file dei cavalieri. Nemmeno i 6000 balestrieri genovesi
riuscirono a sloggiarli da quella collina, dando così la dimostrazione
(seppur involontaria) della superiorità del longbow. Vale tuttavia
ricordare che, in quella particolare occasione, i genovesi soffrirono per
alcuni errori e decisioni sbagliate assunti dalla fazione francese: infatti
i comandanti francesi mandarono subito i balestrieri ad attaccare le linee
avversarie, anche se erano sfiniti dalla lunga marcia sia di quel giorno
che dei giorni precedenti per spostarsi dalla costa meridionale della
Francia fino a Crecy - Froissart ci narra di sei leghe al giorno. Tutto ciò
fu sottolineato dal comandante genovese, Ottone Doria, ma i nobili francesi
non vollero affatto prendere in considerazione il suo parere. Un altro
problema fu dovuto al fatto che, data la frettolosità nel muovere
battaglia, non vennero distribuiti ai balestrieri i grandi scudi pavesi,
rimasti nelle retrovie e che, normalmente, assicuravano una buona difesa
contro i dardi nemici durante il ricaricamento della balestra stessa;
dunque i soldati avanzarono stanchi, quasi privi di difese e attaccarono un
nemico che, invece, aveva avuto dalla sua tutto il tempo di scegliersi con
cura il terreno di battaglia e di fortificarlo in modo adeguato. Infine,
quando il primo attacco non ebbe successo ed i balestrieri si stavano
ritirando, probabilmente per riorganizzarsi, furono gli stessi "alleati"
francesi ad attaccarli alle spalle perché sbarravano loro il cammino,
provocando la morte persino dei comandanti genovesi¹⁰ . In effetti, come si
può desumere anche dalle battaglie successive, più che la superiorità
dell'arco sulla balestra si trattò della superiorità della tattica inglese
su quella francese, quest'ultima infatti contava quasi totalmente
sull'attacco e la carica frontale sul nemico, anche quando questi era
trincerato in salde e sopraelevate posizioni. Forse, ma qui si entra
nell'ambito congetturale della storia, se i genovesi avessero avuto gli
archi e gli inglesi le balestre il risultato della battaglia sarebbe
cambiato di poco, vista la solida posizione tenuta dagli inglesi che
vinsero i francesi non solo in forza del longbow e alle difese ben
predisposte ma anche grazie ai loro picchieri.

Ad Agincourt, quasi un secolo dopo, i francesi che non avevano ancora preso
coscienza della potenza dei professionisti britannici dell'arco, con ardore
degno delle galliche tradizioni tentarono di travolgerli con potenti
cariche di cavalleria. Considerata la netta superiorità numerica di cui
godevano¹¹ , non fu velleitario da parte loro nutrire la fiducia di una
facile vittoria. Invero, dopo aver marciato per tutta la Francia nel
tentativo di raggiungere Calais in sicurezza, gli inglesi erano realmente
sudici, stanchi ed affamati, ma il terreno della Somme si era già rivelato
fatale per più di un attaccante. Migliaia di cavalieri francesi tentarono
di caricare, nel fango che arrivava al ginocchio, sfidando affrontando
migliaia di frecce che trapassavano pure le armature, straziavano le carni,
mutilavano i cavalli. Gli inglesi avevano piazzato dei pali aguzzi di
fronte alla formazione degli arcieri per ostacolare la carica degli equini.
Neppure smontati (come avvenne successivamente) i francesi riuscirono a
farsi largo tra le schiere dei morti, nella tempesta di frecce. Inutile
dire che la vittoria fu totale, e decimò un'intera generazione di nobiltà
francese portando al tramonto il feudalesimo.

Difficile da impiegare nella manovra di attacco, caratterizzata da energica
spinta dinamica, il longbow dava il meglio di sé nella battaglia difensiva.
Contro avversari a cavallo, o contro altre unità di fanteria, le file di
questi arcieri venivano dispiegate su linee sottili, protette e schermate
da fosse (come avvenne alla battaglia di Bannockburn - 1314), steccati o
altre opere campali assimilabili a trincee. Sovente il terreno veniva
scelto accuratamente, in modo che gli arcieri ne fossero avvantaggiati e
potessero costringere i nemici in un collo di bottiglia (al modo di
Agincourt), oppure ad arrampicarsi "sotto tiro" su un'aspra salita (al modo
di Crécy). A volte invece gli arcieri venivano schierati in una piatta
formazione a "W", che permetteva loro d'intrappolare e colpire d'infilata i
nemici.

La riaffermata supremazia della fanteria

Considerate assieme, la massa delle picche e la potenza di fuoco degli
archi posero fine al dominio della cavalleria sulla scena europea, e
determinarono un nuovo equilibrio di forze, che ora favoriva il - prima
negletto - soldato appiedato. La guerra con la polvere da sparo avrebbe
enfatizzato viepiù questo principio. La cavalleria pesante restò comunque
uno strumento di rilievo nei campi di battaglia europei, una realtà che
sarebbe tramontata solo alla fine del XIX secolo, quando il progresso
oplologico avrebbe trasformato il cavaliere in un bersaglio troppo facile.

Bibliografia particolare sulla sezione (in inglese)

- Technology and War: From 2000 BC to Present, 1989, Martin Van Creveld
- The Military Revolution: Military innovation and the Rise of The West,
  1988, Geoffrey Parker

Conquistatori medievali

Gli arabi

Le prime conquiste arabo-musulmane iniziarono nel VII secolo dopo la morte
del profeta islamico Maometto (632), e furono segnate da un secolo di
rapida espansione araba oltre la relativa penisola sotto i califfati dei
rashidun e omayyadi. Sotto i Califfi Rashidun, gli arabi conquistarono
l'impero persiano, oltre agli ex possedimenti romani in Siria ed Egitto nel
corso delle guerre arabo-bizantine, il tutto compreso nel periodo che va
dal 633 al 640. Sotto gli Omayyadi, l'impero arabo si estese da parti del
subcontinente indiano, attraverso l'Asia centrale, il Medio Oriente, il
Nordafrica, e l'Italia Meridionale, fino alla penisola iberica e i Pirenei.
L'impero arabo divenne il più grande che il mondo avesse mai visto, fino
all'impero mongolo, diversi secoli più tardi¹² .

Il più famoso comandante militare arabo dell'epoca iniziale fu Khalid ibn
al-Walid (592-642), noto pure come La spada di Allah¹³ . Per il fatto di
non aver mai patito sconfitte in oltre cento battaglie contro soverchianti
contingenti degli imperi romano e persiano, e dei rispettivi alleati,
Khalid è stimato uno dei più brillanti condottieri della storia universale.
I suoi più memorabili successi si identificano con le già ricordate
conquiste dell'impero persiano e della Siria "romana", nel triennio dal 633
al 636, laddove sul piano squisitamente tattico si distinse per la sua
manovra di doppio aggiramento contro le forze (numericamente superiori) dei
persiani alla battaglia di Walaia (633), e per le decisive vittorie contro
le massicce forze combinate di persiani, romani, greci e arabi cristiani
nella battaglia di Firaz (634), ed ancora contro predominanti schieramenti
di romani, greci, Ghassanidi, russi, slavi, franchi, georgiani ed armeni
nella battaglia dello Yarmuk (636). Fra i grandi strateghi musulmani,
ricordiamo Amr ibn al-As, un protagonista della conquista islamica
dell'Egitto (639 - 654) ai danni dell'impero bizantino¹⁴ , Sa'd ibn Abi
Waqqas alla battaglia di al-Qadisiyya (636 o 637) contro l'impero persiano,
Tariq ibn Ziyad durante la conquista omayyadi della Spagna ai danni dei
visigoti (711–718), Ziyād ibn Ṣāliḥ al-Khuzā'ī alla Battaglia del Talas
(751) contro i cinesi della dinastia Tang, e Saladino (1138-1193) contro i
crociati.

Inizialmente le forze armate arabe consistevano di fanteria leggera,
cavalleria leggera e poca cavalleria cammellata. Al contrario, l'esercito
bizantino e quello persiano della medesima epoca impiegavano largamente la
fanteria pesante (le già ricordate legioni romane, e i daylamiti di Persia)
e la cavalleria pesante (catafratti e clibanarii) che erano meglio
equipaggiate, dotate di protezione pesante, e più esperte e disciplinate.
Inoltre, bizantini e persiani erano guidati da esperti generali come
Eraclio I di Bisanzio e - rispettivamente - Rostam Farrokhzād. Malgrado il
fatto che fossero quasi sempre ampiamente svantaggiati sul piano numerico
al confronto con bizantini e persiani, gli arabi riuscirono a sovvertire i
pronostici e a battere i nemici ogni volta, soprattutto perché erano
guidati da geni tattici come Khalid ibn al-Walid, ʿAmr ibn al-ʿĀṣ, e Saʿd
ibn Abī Waqqāṣ, ma anche perché la miglior mobilità delle unità leggere di
cavalleria e fanteria consentiva loro di eseguire più efficaci manovre,
come le varie forme di "affiancamento", tra cui il già ricordato doppio
aggiramento. Quest'ultimo atto tattico, infatti, compiuto con successo da
Khalid ibn al-Walid nel 633 ad al-Walaja (ʿAyn Dāhik, presso l'Eufrate, 52
km a SE di al-Hira) contro prevalenti forze persiane, ha fatto paragonare
la grandezza di tale comandante a quella di Annibale, l'unico a cui fosse
precedentemente riuscita un'analoga impresa (battaglia di Canne, 216 a.C.).

Il terzo segno della potenza araba sarebbe stato il più chiaro per un
contemporaneo. Era il vigore e l'audacia degli eserciti arabi che
divoravano inarrestabili città dopo città, paese dopo paese, subendo a
malapena qualche rallentamento. Il successo arabo era senz'altro dovuto
alla volontà - nelle grandi masse della popolazione conquistata - di
accordarsi con i guerrieri dell'Islam, in tal modo sbarazzandosi dei loro
vecchi padroni imperiali e semplificando assai le cose per i nuovi padroni.
Il valore dei soldati arabi e la loro maestria con il cammello
contribuirono certo alle vittorie della mezzaluna. Ma l'assoluta fiducia in
sé stessi e nella missione islamica fu forse il principale elemento delle
relative conquiste. Gli arabi erano al contempo certi di essere il popolo
eletto da Dio, e conformati all'"esprit de corps" della loro arcaica
società originaria, tribale e bellicosa. Sia fattori islamici sia fattori
non islamici sottolineavano la singolarità degli arabi musulmani. Erano
costantemente persuasi di aver conquistato il mondo intero e di dominarlo,
e che ciò avveniva perché avevano consapevolezza di sé stessi, su cui
facevano affidamento tanto quanto sulla volontà di Dio. La fede e la
fiducia nella propria unicità permise loro di sopravvivere a due guerre
civili tra califfi, e prima che fosse trascorso un secolo queste qualità
avrebbero condotto i conquistatori per due volte alle porte di
Costantinopoli, ai confini dell'attuale Francia, ed alle frontiere
dell'impero cinese¹⁵ .

I vichinghi

I vichinghi - all'apogeo della loro potenza - erano la forza più temuta in
Europa a causa del loro coraggio e della loro forza¹⁶ . Le scorrerie dal
mare non erano certo una novità, ma i vichinghi portarono tale pratica alle
vette di un'autentica arte¹⁷ , e, a differenza di ogni altro predone, per
tale via avrebbero nel lungo periodo trasformato il volto dell'Europa.
Nell'era dei vichinghi le loro spedizioni, che sovente mescolavano
scorreria e commercio, penetrarono in gran parte di quel che era stato
l'impero dei franchi, nelle isole britanniche, nel Mar Baltico, nella
Russia, nella Spagna (cristiana e musulmana). Molti vichinghi si diedero da
fare anche come mercenari, e la leggendaria guardia variaga, al servizio
dell'imperatore di Costantinopoli, si avvaleva largamente di guerrieri
scandinavi.

Le imbarcazioni vichinghe (di cui abbiamo già trattato nella sezione sulla
guerra navale) si manovravano agevolmente, erano adatte al mare aperto ma
pure ai fondali bassi, e trasportavano guerrieri che si potevano facilmente
sbarcare a riva, grazie all'attitudine di quei vascelli ad accostare
dappresso la terraferma. Lo stile di combattimento vichingo era rapido e
mobile, fondandosi nettamente sull'elemento sorpresa¹⁸ , e tendeva a
catturare cavalli per esaltare la mobilità immediata, piuttosto che per
caricarli sulle navi e razziarli. Il loro metodo normale consisteva
nell'agganciare un bersaglio invisibilmente, colpire a sorpresa, poi
sparpagliarsi ritirandosi alla svelta. La loro tattica era difficile da
bloccare, assomigliando a quella dei guerriglieri di ogni tempo e
latitudine: scegliere di combattere quando e dove aggrada agli incursori.
Il guerriero vichingo, munito di attrezzatura completa, vestiva un elmo di
ferro ed una cotta di maglia metallica, e combatteva con un assortimento di
ascia, spada, scudo, picca o con la grande ascia "danese" (da impugnare) a
due mani, sebbene il tipico predone fosse di solito senza armatura, ma
dotato solo di scudo, ascia ed eventualmente una picca.

Gli avversari dei vichinghi si trovavano spiazzati nel dover fronteggiare
aggressori che, come si è visto, praticavano una guerra "mordi e fuggi": al
termine dei loro colpi di mano, i vichinghi riparavano nelle loro basi
dislocate in Svezia, Danimarca, Norvegia e nelle loro colonie atlantiche.
Con l'andare del tempo, le spedizioni vichinghe si fecero più articolate,
trasformandosi in attacchi coordinati sostanziati da pluralità di forze e
grosse concentrazioni di armati, come nel caso di quel "grande esercito
pagano"¹⁹ che imperversò sull'Inghilterra anglo-sassone nel IX secolo. Di
conseguenza, i vichinghi iniziarono a conservare il possesso delle aree su
cui si erano infiltrati, dapprima svernando nelle medesime, successivamente
consolidando le teste di ponte per quell'espansione che avrebbe
definitivamente cambiato l'Europa.

Con l'affermarsi di un'autorità centrale nella regione scandinava, finì
l'era delle scorribande vichinghe di pura "rapina", ed iniziò un'epoca di
autentiche missioni di conquista. Nel 1066, re Harald III di Norvegia
invase l'Inghilterra, ma venne presto sconfitto²⁰ da Harold Godwinson,
figlio di uno dei conti anglo-danesi-norvegesi (poi divenuto re Canuto I di
Danimarca), a sua volta vinto²¹ da Guglielmo di Normandia²² , discendente
del vichingo Rollone²³ , che aveva accettato la Normandia come feudo dal re
dei franchi. Tutti e tre i re avevano puntato gli occhi sulla corona
inglese (Harald probabilmente mirava soprattutto alla signoria sulla
Northumbria), più che essere lusingati dal saccheggio.

A questo punto gli scandinavi erano entrati nel loro Medioevo, e lo
sviluppo del potere centrale aveva creato i regni di Danimarca e Norvegia,
e poco più tardi avrebbe creato quello di Norvegia. Gli scandinavi
iniziarono ad adattare usi più continentali, benché essi - e segnatamente i
norvegesi - mantennero sempre un proprio stile di combattimento con
un'enfasi sul potere navale che risaliva a tempi antichissimi: la nave da
guerra "vichinga", costruita a fasciame sovrapposto, sarà usata
proficuamente in combattimento almeno fino al XIV secolo, e le più grandi
navi da guerra scandinave di questo tipo provengono tutte dal periodo
medievale. Ad ogni modo, gli stretti legami commerciali e diplomatici tra
la Scandinavia ed i vicini stati cattolici garantivano agli scandinavi un
costante aggiornamento con i progressi continentali nell'arte della guerra.

I mongoli

I nomadi mongoli rappresentarono una delle forze più temute tra quelle che
mai avessero calcato i campi di battaglia. Operando per mezzo di potenti
ondate di cavalleria, consistenti di "manovriera" cavalleria leggera ed
arcieri a cavallo, accompagnate da unità tattiche minori, che
complessivamente andavano a coprire l'estensione di decine di chilometri, i
feroci cavalieri raggiungevano un'efficacia traumatizzante, mettendo
assieme mobilità e potenza di fuoco ad un grado che non verrà eguagliato
sino all'era della polvere da sparo. Per circa due secoli, a partire
dall'esordio di Gengis Khan intorno al 1200, questo popolo sbaragliò alcuni
tra i più potenti, saldi, evoluti imperi del mondo, estendendo - al culmine
del suo successo - la propria influenza su un dodicesimo circa di tutte le
terre emerse²⁴ , ovvero dall'Asia all'Europa occidentale.

Anatomia dell'armata mongola

L'armata mongola, da semplice esercito di nomadi, si era evoluto fino a
diventare un'armata enorme: all'apice della sua potenza disponeva forse di
un milione di uomini. I suoi soldati erano addestrati ad attaccare in
squadre di 10, 100, 1000 o anche 10 000 uomini. Questi uomini erano
addestratissimi, organizzatissimi e spietatissimi (vedi i paragrafi
successivi), e questo spiega in parte le loro vittorie.

Armi ed equipaggiamento

I mongoli schieravano tre armi generali: archi, scimitarre, lance. La più
importante di queste era il temuto arco mongolo. Al pari di altri archi
asiatici, quello mongolo era un arco composito, consistente di colla,
corno, tèndine, legno o bambù. Gli archi erano per lo più fatti in casa, ed
erano assai eterogenei. Ad ogni modo, l'arco era davvero l'arma centrale
per i mongoli, ed aveva una portata di oltre 200 metri. Le frecce erano di
vari "calibri", a seconda dello scopo tattico: si andava da "testate" in
grado di perforare pesanti corazze, ad un assortimento di frecce in grado
di percorrere distanze maggiori, o per impiego speciale, come quelle
incendiarie.

Morale, motivazione e cavalcature

I mongoli erano guerrieri straordinariamente duri, avvezzi a privazioni ed
avversità, ed animati da ferrea determinazione. Formavano un binomio
inscindibile e micidiale con i loro cavalli: i "pony" delle steppe, esseri
duri quanto i loro conduttori umani. Avevano alle spalle le aspre steppe
natie, e fin dall'infanzia avevano trascorso ore ed ore in sella. I pony
non fornivano solo un mezzo di trasporto per la guerra, ma erano essenziali
per l'economia della steppa, procurando doti matrimoniali, latte, sangue,
carne, pelo e pellame per abbigliamento e tende, e molto materiale
necessario (come abbiamo elencato poc'anzi) per costruire archi compositi e
relative frecce. Durante gli spostamenti, il guerriero mongolo si avvaleva
di un manipolo di cavalli, montandoli a rotazione in modo da aumentare la
velocità media di marcia. Messo alle strette, egli "salassava" qualche
cavallo scelto per l'occorrenza, e placava la fame con il sangue estratto.
Di regola, il mongolo era piuttosto cinico con i suoi cavalli: sarebbe
stato pronto a disfarsene o a macellarli senza tanti sentimentalismi, se le
circostanze lo avessero richiesto.

Organizzazione e comando dell'esercito

I guerrieri mongoli erano rigidamente organizzati in unità tattiche di
dieci uomini, a loro volta costituenti il "mattone" fondamentale di unità
più grandi, corrispondenti più o meno ad un moderno reggimento, che assieme
a diversi altri raggruppamenti culminavano nella formazione organica
campale (il famoso tumen mongolo) che annoverava diecimila cavalieri. Ad
ogni modo, queste unità venivano spesso accorpate, o - al contrario -
suddivise, a seconda delle necessità contingenti. Il coordinamento delle
operazioni era garantito da una rete di comandanti di vario rango, e dalle
comunicazioni per mezzo di corni, segnali di fumo, bandiere ed altri
strumenti (in sostanziale analogia, come abbiamo visto, con le coeve forze
armate europee).

Logistica

Il sistema logistico dei mongoli si distingueva per mobilità e praticità.
La maggior parte delle colonne o tumen erano autosufficienti nel breve
periodo. Gli eserciti mongoli sfruttavano intensivamente i territori
attraversati. L'equipaggiamento più pesante, assieme al grosso del
materiale, era probabilmente trasportato da convogli di rifornimento,
sebbene in realtà possediamo scarse informazioni sulla logistica degli
assedi mongoli. Parte della loro artiglieria leggera forse veniva
trasportata assieme ai mobili eserciti a cavallo. Pare che le grandi mute
di cavalli di scorta ponessero problemi in caso di prolungate permanenze al
di fuori della steppa - un esercito mongolo fuori dalla steppa doveva
essere costantemente in movimento.

Tattica dello sciame/accerchiamento e potenza di fuoco di massa sul campo
di battaglia

La tattica mongola era contrassegnata da velocità, sorpresa e masse in
movimento. Si avvicinavano in colonne ampiamente separate l'una dall'altra,
sia per agevolare la logistica, sia per guadagnare spazio di manovra. Dopo
aver isolato il proprio bersaglio, i tumen si schieravano in ampie fila,
convergendo sul nemico da varie direzioni. Stabilito il contatto, i mongoli
"giocavano come il gatto con il topo", ripiegando mentre massacravano il
nemico con potenti bordate di frecce, o simulando una carica per poi
scartare repentinamente al contempo scaricando un'altra pestilenziale
pioggia di proiettili. Se gli avversari abboccavano a questi tranelli,
erano spacciati e sarebbero stati liquidati rapidamente. La continua
pioggia di frecce, i nugoli convergenti di cambi di direzione e affondi di
"assaggio", messi in atto dai mongoli nel loro accerchiamento, erano
normalmente sufficienti per "frollare" il nemico. Di regola, ad un certo
punto i loro antagonisti si sbandavano, e proprio allora iniziava il
massacro vero e proprio. Come abbiamo già detto, chi si ritira è più
indifeso, ed i mongoli non lasciavano scampo ad alcuno.

Tattica flessibile: trabocchetti ed imboscate

I mongoli non ragionavano in modo rigido, e neppure si riconoscevano nello
spirito cavalleresco che in Europa era considerato una virtù. Praticavano
un gran numero di suddivisioni tattiche, a seconda delle circostanze
contingenti, e fingevano di ritirarsi per trarre in inganno i malcapitati
inseguitori, eseguivano imboscate, e in continuazione pungolavano ed
assalivano di sorpresa il nemico.

Guerra d'assedio mongola

Essendo principalmente guerrieri a cavallo, per superare le fortificazioni
nemiche i mongoli facevano ampio ricorso ad "ingegneri d'assedio" catturati
o assoldati. I convogli di salmerie portavano nella scia dei tumen una gran
quantità di macchine d'assedio, che venivano schierate contro le città
nemiche, ma si impiegava anche legname od altro materiale rinvenuto sul
posto per mettere in campo ulteriori mezzi da assedio. I mongoli non erano
inclini a sdolcinatezze, ma al contrario usavano ogni mezzo per raggiungere
il loro scopo, dallo scavo di gallerie all'aiuto proveniente da traditori.
La città che veniva sopraffatta con l'assedio subiva massacri e saccheggi
senza pietà. Se la città capitolava senza opporre tanta resistenza,
riusciva a risparmiarsi il peggio, però doveva comunque abbandonare ai
conquistatori i propri tesori, materiali ed umani. Il periodo d'oro dei
mongoli vide miriadi di carovane che trascinavano bottino verso la "patria"
mongola: le steppe.

Terrore mongolo

La crudeltà dei mongoli pare aver lasciato un segno indelebile, perfino per
gli standard - non esattamente teneri - del Duecento. Applicavano una vera
politica del terrore. Era per loro piuttosto normale radunare i superstiti
di una città o di una zona, per costringere le vittime ad andare contro la
loro stessa gente. Cronache del tempo raccontano di montagne di ossa, o di
ampie zone incendiate e ridotte a cumuli di macerie, totalmente private di
ogni forma di vita. Non c'è dubbio che tutto ciò rientrasse in un vasto
piano di guerra psicologica, che peraltro produceva i suoi risultati, posto
che talora gli aggrediti cedevano ai mongoli senza neppure tentare una
difesa.

I mongoli in Occidente

Nel 1241, espugnata gran parte della Russia, i mongoli iniziarono
l'invasione dell'Europa con una vasta avanzata "a tridente", sulle orme dei
fuggitivi Cumani, che avevano stretto una malferma alleanza con Bela IV re
d'Ungheria. Dapprima invasero la Polonia, poi la Transilvania, e infine
l'Ungheria, la cui campagna culminò nella batosta inflitta agli invasi con
la battaglia di Mohi. Pare che i mongoli perseguissero con tenacia lo scopo
di scompaginare l'alleanza ungaro-cumana. I mongoli compirono incursioni
attraverso i confini di Austria e Boemia nell'estate in cui morì il Gran
Khan, ed i principi mongoli tornarono in patria per eleggere il suo
successore. L'Orda d'Oro si sarebbe scontrata spesso con ungheresi, lituani
e polacchi nel XIII secolo, con due grandi infiltrazioni, rispettivamente
verso il 1260 e verso il 1280. Nel 1284 gli ungheresi riuscirono a
respingere l'ultimo grande attacco mongolo al loro territorio, ed analoga
impresa fu compiuta dai polacchi nel 1287. L'instabilità dell'Orda d'Oro è
stata la probabile causa della pacificazione del fronte occidentale
dell'Orda. Ungheresi e polacchi reagirono alla mobile minaccia mongola con
un'imponente attività di costruzione di fortificazioni, con la riforma
dell'esercito (implicante una migliorata cavalleria pesante), e rifiutando
la battaglia finché non acquisivano un controllo del campo di battaglia
tale da neutralizzare la superiorità locale dei mongoli. I lituani facevano
affidamento sull'intensa forestazione del loro territorio, e con la
cavalleria compivano incursioni nella Russia, dominata, al tempo, dai
mongoli.

I turchi

I commerci tra Cina, Medio Oriente ed Europa lungo la Via della seta si
prolungarono in tutto il Medioevo. Le popolazioni turche furono esposte
alla tecnologia a partire dai tempi dell'Impero romano, ed al benessere
finanziario conseguente al fatto di trovarsi a metà strada sulle rotte
commerciali. Già gli antichi selgiuchidi erano noti per i loro arcieri a
cavallo. Questi feroci nomadi conducevano incursioni frequenti negli imperi
confinanti (come quello bizantino) ed ottennero numerose vittorie
giovandosi della mobilità per battere i pesanti catafratti di Bisanzio.
Memorabile fu la vittoria di Manzicerta, in cui i turchi approfittarono
magistralmente di una diatriba che divideva i generali bizantini. Colpivano
i catafratti con frecce, ne avevano la meglio con manovre più accorte, poi
la loro cavalleria leggera - armata di scimitarre - chiudeva la partita
contro la meno mobile fanteria di Bisanzio.

Note

[1] Per quanto ciò suoni strano, il termine "artiglieria" è utilizzato
  nella storia militare in un'accezione non necessariamente connessa
  all'uso (e neppure all'esistenza) delle armi da fuoco.
[2] Quanto meno sotto il profilo della pratica militare, poiché la data
  assunta convenzionalmente è più spesso il 476 con riferimento alla
  deposizione di Romolo Augusto.
[3] Si veda, in proposito, la citazione di Randall Collins riportata nella
  sezione "Reclutamento" di questa stessa voce.
[4] Un ritratto grottesco, ma non lontano dal vero, di questi frangenti si
  può rinvenire nel film L'armata Brancaleone, un titolo destinato a
  divenire proverbiale anche nel linguaggio comune.
[5] Il testo inglese da cui è in massima parte tratta questa voce contiene
  il vocabolo canons, che tuttavia è stato ritenuto un refuso abbastanza
  palese, ed è stato pertanto inteso come cantons .
[6] Nel gergo militare, questa espressione si usa nel senso di impegnare il
  nemico con azioni di fuoco, od in altro modo, per impedirgli di fatto la
  libertà di manovra.
[7] Nella specie, parliamo di dardi o più specificamente verrettoni
  propulsi dalla balestra.
[8] Sembra che la cadenza minima di tiro accettata nell'esercito di Enrico
  V ai tempi di Agincourt fosse di dieci frecce al minuto.
[9] In particolare, la balestra e le prime armi da fuoco.
[10] Amt, p. 330.
[11] Secondo alcune fonti, addirittura dell'ordine di sei ad uno.
[12] (1206–1368)
[13] In lingua araba, Sayf al-Islām.
[14] La voce inglese, da cui è in massima parte ricavata quella italiana,
  parla in proposito di "impero romano", ma appare più corretto riferirsi
  ai bizantini.
[15] Steven Muhlberger. Section 4: The Impact of the Arabs, Overview of
  Late Antiquity , ORB Encyclopedia.
[16] Il concetto è mirabilmente tratteggiato anche in Collasso di Jared
  Diamond.
[17] È significativo che il nome "vichingo" - come riporta Jared Diamond
  nell'opera citata - derivi da un vocabolo norreno (la lingua di quel
  popolo antico) che significa per l'appunto "predone".
[18] La sorpresa, assieme alla massa, costituisce un pilastro della
  tattica.
[19] Cronologia dell'epopea vichinga
[20] Battaglia di Stamford Bridge.
[21] Battaglia di Hastings.
[22] Guglielmo I d'Inghilterra, conosciuto anche come Guglielmo il
  Conquistatore; era detto Guglielmo il Bastardo in quanto figlio
  illegittimo di Roberto il Magnifico, duca di Normandia e di Herleva,
  figlia di un conciatore.
[23] Hrôlfr detto Göngu-Hrólfur, meglio conosciuto con il nome di Rollone
  (Ålesund, in Norvegia, 845 - Rouen, 932, ovvero Eu 933, in Francia), fu
  il capostipite nel X secolo dei duchi di Normandia.
[24] Secondo alcuni, il più grande impero geograficamente ininterrotto di
  ogni tempo.

Bibliografia

Bibliografia generale sull'argomento (in inglese)
- Philippe Contamine. War in the Middle Ages. Oxford: Basil Blackwell,
  1984.
- John Keegan. The face of battle: a study of Agincourt, Waterloo, and the
  Somme. London: Barrie & Jenkins, 1988.
- Keen, Maurice. Medieval Warfare: A History. Oxford University Press,
  1999.
- McNeill, William Hardy. The pursuit of power: technology, armed force,
  and society since A.D. 1000. Chicago: University of Chicago Press, 1982.
- Nicholson, Helen. Medieval Warfare. New York: Palgrave Macmillan, 2004,
- Oman, Charles William Chadwick. A history of the art of war in the Middle
  Ages. London: Greenhill Books; Mechanicsburg, Pennsylvania: Stackpole
  Books, 1998.
- Kosztolnyik, Z.J. Hungary in the thirteenth century. New York: Columbia
  University Press: Stackpole Books, 1996.
Bibliografia generale in italiano
- Keegan, John. Il volto della battaglia, Il Saggiatore ISBN 88-428-1129-7

Voci correlate

- Guerra antica
- Uso bellico della polvere da sparo
- Medioevo
- Storia militare
- Venalità delle cariche

Collegamenti esterni

- (EN, IT) De Re Militari: The Society for Medieval Military History,
  deremilitari.org.

Crociata

Le crociate furono una serie di guerre combattute tra l'XI e il XIII secolo
fra eserciti di regni, principati cristiani europei ed eserciti musulmani
prevalentemente sul terreno dell'Anatolia e nel Mediterraneo orientale
(come pure in Egitto e in Tunisia). Tali conflitti si pongono nell'ambito
della rapida espansione politico-religiosa dei Selgiuchidi che nell'XI
secolo si proposero di invadere l'impero bizantino. I Turchi selgiuchidi, a
partire da Toghrul Beg, avevano occupato la Persia, la Georgia, l'Armenia e
alcuni territori bizantini in Anatolia; dopo l'invasione dell'Armenia e la
costituzione del sultanato di Rum, arrivarono a progettare l'invasione di
tutto l'impero bizantino e quindi la penisola balcanica. Il progetto di
invasione dei territori europei continuò anche dopo l'estinzione della
dinastia selgiuchide e il sopravvento della dinastia ottomana.

La definizione di "crociata" è stata data anche ad altri fatti bellici
interni al mondo cristiano - quali, nel XIII secolo, la cosiddetta
"crociata albigese" (contro i catari) o la cosiddetta crociata contro il
Principato russo di Vladimir-Suzdal' e la Repubblica di Novgorod - ma anche
a confronti armati che hanno coinvolto in Europa forze cristiane di
differenti Stati alle forze islamiche ottomane, di cui forse la più
rilevante fu la cosiddetta "crociata di Varna".

Etimologia

Il termine "crociata" è stato usato per la prima volta all'inizio del
Settecento, ben oltre quindi il periodo in cui esse si svolsero: la sua
origine deriva dall'incrocio della parola croisade (1570 circa) del
francese medio e della parola spagnola cruzada del XVI secolo, entrambe
derivate dalla parola cruciata del latino medievale, participio passato di
cruciare (segnare con la croce), a sua volta derivata dal latino crux
(croce)¹ .

Il nome quindi richiama la croce che i partecipanti alle crociate avevano
cucita sulle vesti, simbolo del loro pellegrinaggio e dei voti contratti.
Nelle fonti antiche si può semmai trovare l'espressione cruce signati
riguardo ai crociati, anche se i soldati bizantini chiamarono se stessi
"Soldati della Croce" già all'epoca di Eraclio. Per indicare le crociate
veniva usata anche l'espressione votum crucis.²

Problematicità della definizione

Anche se tali campagne furono benedette³ e spesso invocate dal papato e
motivate da un sentimento eminentemente religioso che intendeva liberare
dall'occupazione musulmana la terra dove nacque, predicò e morì Gesù, non
si trattò propriamente di guerre di religione, dato che lo scopo non fu mai
quello di costringere i musulmani a cambiare religione, neppure dopo le
avvenute conquiste. Le armi, con cui i crociati partirono e che impiegarono
in Terrasanta, poco avevano a che fare con la religione, quanto piuttosto
con un desiderio di conquista e di liberazione della Terra santa, che
comportava inevitabilmente l'uso della forza, anche se non mancarono
richiami di autorevole fonte cristiana circa l'assenza di colpevolezza
(peccato) nell'eliminazione fisica degli invasori avversari nella fede.⁴

Le crociate non furono causate quindi da astratte visioni religiose
contrapposte, né soltanto - come pure affermano alcuni studiosi -
dall'intento di conseguire un personale arricchimento materiale e
d'immagine.⁵ Il casus belli fu la richiesta di soccorso, sostenuta anche da
una lettera-appello dell'Imperatore di Bisanzio, Alessio I Comneno, rivolta
da alcune comunità religiose cristiane orientali per fronteggiare e
rintuzzare le angherie alle quali erano sottoposte dalle autorità musulmane
del posto e garantire ai pellegrini cristiani diretti in Terra santa vita e
sicurezza.

Ciò non significa che le crociate non abbiano espresso rilevanti moventi
politico-economici che germinavano all'interno del mondo feudale medievale
europeo e bizantino e, come concreto obiettivo, il controllo della Terra
santa e la sconfitta dei musulmani locali. Le crociate sono altresì
considerate da alcuni studiosi e critici come la ritardata risposta della
cristianità all'espansione islamica del VII secolo, che aveva portato alla
invasione di territori enormi: Spagna, Siria-Palestina, Egitto, Nordafrica
e Mesopotamia, che erano state terre cristiane dal I/II/III secolo, di cui
si considerava fosse lecito rientrare in possesso.⁶

Le ragioni del successo delle crociate furono sostanzialmente le seguenti:
il nuovo fervore spirituale dell'Occidente; la possibilità, per le
giovanissime repubbliche marinare, di arricchirsi; l'opportunità, per il
papato di aumentare il proprio prestigio mentre era in corso la lotta con
l'Impero; la possibilità, per i sovrani laici, di impegnare nelle guerre
masse insofferenti e vassalli indisciplinati e ribelli; il desiderio di
avventura, assai vivo in una parte della società feudale, e l'attrazione
esercitata dalle ricchezze dell'Oriente.⁷

In epoca contemporanea il termine "crociata" non ha perso le sue forti
caratterizzazioni ideologiche. Esso infatti viene a volte utilizzato con
una connotazione negativa - quando ad esempio si voglia sottolineare un
conflitto i cui moventi siano più ideologici che ideali - mentre conserva
la sua originaria valenza semantica positiva, quando il termine venga usato
per indicare attività e lotte caratterizzate da un forte afflato culturale
o sociale (ad esempio "crociata contro il fumo", "contro le droghe" o
"contro l'alcol"). Così, una mazziniana come Giorgina Craufurd Saffi
(acattolica di origine e moglie del triumviro della Repubblica Romana del
1849 Aurelio Saffi), a proposito di una campagna laica contro la
prostituzione e per il riscatto delle donne che vi erano coinvolte, parlava
di una «santa crociata, che oggi si combatte contro il Vizio eretto a
sistema - contro il Male, accettato prima come ineluttabile "necessità",
quindi, organizzato, protetto, sanzionato da legge di Stato» (1881)⁸ .

Crociate come guerre e violenza armata

Come la maggior parte delle guerre di ogni tempo, anche le crociate furono
caratterizzate da episodi di violenza belluina: non mancarono saccheggi,
violenze e devastazioni. Basti ricordare, nel corso della prima crociata,
il massacro degli abitanti musulmani della siriana Maʿarrat al-Nuʿmān (l'11
dicembre 1098): dopo aver trucidato tutti gli uomini, le donne e i bambini
furono venduti dai crociati come schiavi⁹ . Ancor più impressionante fu il
massacro compiuto dai crociati dopo la presa di Gerusalemme (1099): vennero
passati a fil di spada tutti gli ebrei e i musulmani presenti, eccezion
fatta per la guarnigione fatimide, che versò un cospicuo riscatto ai
vincitori, potendo così, grazie a quell'oro, scampare alla sorte dei loro
correligionari.¹⁰

L'episodio più cruento fu probabilmente la conquista di Costantinopoli, nel
corso della Quarta crociata, da parte dei Veneziani di Enrico Dandolo, a
dispetto della comunanza di fede religiosa. La presa della capitale ebbe
come conseguenza l'annientamento dell'Impero bizantino, che seppure
rinacque alcune decadi più tardi grazie agli sforzi della dinastia dei
Paleologi, non fu più che uno spettro di ciò che era stato fino al 1204 e
fu un vassallo dell'impero Ottomano sino alla inevitabile conquista turca
di Costantinopoli. La nascita dell'impero latino di Costantinopoli avviò
infatti un inarrestabile declino, che culminerà con il definitivo
annichilimento della potenza bizantina nel 1453.¹¹

La Prima crociata fu quella che ottenne i maggiori successi e portò alla
nascita degli Stati crociati d'Outremer, che sopravvissero fino al 1303.
Alla prima crociata seguirono altre spedizioni (8 crociate ufficiali), nel
corso del XII e XIII secolo, le quali però quasi mai raggiunsero gli
obiettivi che si erano prefisse.

Dopo la definitiva conquista di Outremer, il movimento crociato, con
l'ideologia religiosa che lo sosteneva, non rallentò immediatamente il suo
impeto ideologico; al contrario, sopravvisse per tutta l'Età moderna (si
pensi alle guerre contro l'impero ottomano o alle guerre di religione che
si combatterono dopo la Riforma protestante) e si estinse, non per il
fallimento delle spedizioni "De recuperatione Terrae Sanctae" o di fronte
al sorgere degli Stati nazionali, ma perché la teologia morale che lo
sosteneva cominciò pian piano a metter in dubbio la liceità del ricorso
alla violenza. Inoltre, dal tardo XVI secolo al XVII secolo, all'idea di
"guerra santa" si sostituì quella di "guerra giusta". Contemporaneamente, e
sempre molto lentamente ma in maniera irreversibile, all'idea del Cristo
schierato politicamente e quindi all'idea che si combatteva "perché lo
vuole Dio", si sostituì quella di una divinità neutrale e disinteressata ai
conflitti politici tra gli uomini. Nel XVIII secolo, con l'Illuminismo, le
crociate giunsero ad essere considerate come il frutto di un'epoca fanatica
e superstiziosa¹² , salvo essere poi nuovamente rivalutate nel corso del
romanticismo.

Crociate in Terra Santa

Contesto storico

Espansione islamica

Dopo la morte di Maometto gli Arabi, una volta sottomesse le vicine tribù
pagane, si volsero verso la vicina provincia bizantina di Tabuk.
Inizialmente si pensava che il loro scopo fosse la conquista di nuove terre
e l'espansione dell'Islam,¹³ mentre oggi si tende più che altro a credere
che strategia originaria delle prime operazioni in Siria-Palestina fosse
l'intento di piegare all'obbedienza di Medina i vari elementi arabofoni.¹⁴
Lo stesso Maometto, secondo una tradizione, quasi certamente priva di
fondamenta storiche, avrebbe scritto all'imperatore bizantino Eraclio:

Li avvertì quindi della nascita della nuova fede, invitandoli alla
conversione¹⁶ Se anche fosse vera questa tradizione molto probabilmente
forgiata "a maggior gloria di Allah e del Suo Profeta", nessuno avrebbe mai
accettato una simile ingenua proposta e poco tempo dopo la morte di
Maometto i musulmani attaccarono l'Impero bizantino, avvantaggiati dalla
debolezza dell'impero, a causa della recente guerra bizantino-persiana del
602-628, e favoriti e ben accolti dagli ebrei, che subirono varie
persecuzioni e discriminazioni sotto il dominio cristiano bizantino (già
anni prima, quando i persiani nel 614 conquistarono la Siria, gli ebrei ne
approfittarono per vendicarsi sui cristiani, soprattutto quelli di Tiro,
sostenuti dalle autorità persiane). I primi governanti musulmani, invece,
scoraggiarono le conversioni delle minoranze all'islam, perché in questo
modo avrebbero perso la maggior parte delle entrate statali, che
provenivano dalla tassa pagata dalle minoranze, la jizya.¹⁷

Nel 636 i musulmani arabi ottennero una schiacciante vittoria sull'esercito
bizantino nella battaglia dello Yarmuk e completarono in tal modo la
conquista dell'intera Siria. Lo stesso ʿUmar ibn al-Khaṭṭāb, secondo
successore (Califfo) di Maometto, ricordò le istruzioni relative alle
alternative poste ai dhimmi: la conversione, la sottomissione (riduzione
cioè allo stato di dhimmi, concessa inizialmente solo a ebrei, cristiani e
mazdei, ma poi estesa anche a induisti, buddisti e agli zoroastriani):

Caddero poi in breve tempo Antiochia, Gerusalemme e tutta la Mesopotamia
bizantina. Da qui gli arabi si diressero in Armenia mentre
contemporaneamente cominciava l'avanzata in Egitto. Alla flebile resistenza
bizantina i musulmani, guidati da ʿAmr b. al-ʿĀṣ, risposero con efficienza.
Durante l'occupazione dell'isola di Nikiou, secondo un passaggio
"ideologico" di Bat Ye'or della sua opera Il declino della cristianità
sotto l'Islam (The Decline of Eastern Christianity Under Islam: From Jihād
to Dhimmitude), le donne e i bambini stessi, rifugiati nelle chiese, furono
uccisi.¹⁸ .

L'Armenia cristiana non sarebbe sfuggita alla conquista e Bat Ye'or parla
per questo della riduzione in schiavitù di circa 35.000 persone.

L'implausibilità della cifra fornita dalla studiosa, nota per il suo
intenso sentimento anti-islamico, sta nelle evidenti difficoltà logistiche
- se non impossibilità - di muovere a piedi, da una regione aspra come
quella armena, una massa tanto grande di persone, rallentata come sarebbe
stata da bambini, vecchi e donne, senza i viveri necessari per il loro
sostentamento.²⁰ Le armate islamiche sarebbero giunte poi in Cilicia e
Cappadocia:

In una recensione del già citato saggio di Bat Ye'or, lo storico
statunitense Robert Brenton Betts disse che il titolo così come la premessa
centrale erano fuorvianti: "il tono generale del libro è di parte e
chiaramente anti-islamico. Sono trattati solo i peggiori esempi di
comportamenti anti-cristiani attuati dai musulmani, in genere in tempo di
guerra, secondo Betts, Bat Ye'or è chiaramente di parte e spesso fa
riferimento a fonti cristiane dell'epoca non imparziali".²²

Ci si è interrogati su come sia stata possibile una conquista tanto rapida
di aree così vaste e popolose. Sicuramente si deve considerare la
stanchezza delle popolazioni locali verso il duro e rapace dominio
bizantino: gli arabi infatti offrivano paradossalmente una maggiore libertà
religiosa ai cristiani "eretici" (dominavano in queste zone infatti le
eresie monofisita e nestoriana, duramente avversate da Bisanzio) e
richiedevano il pagamento di un tributo che era più leggero della
tassazione imperiale.

In breve tempo le armate arabe conquistarono ampie regioni e arrivarono
alle porte dell'Europa cristiana, assediandola sia da est sia da ovest:
occuparono infatti Cipro, Rodi, Creta e la Sicilia, portandosi via ricchi
bottini e migliaia di schiavi; invasero quindi la Spagna e organizzarono
più spedizioni volte al saccheggio della Francia meridionale, come successe
nel 792 quando Hishām, emiro di al-Andalus, chiamò tutti i musulmani al
jihād.

Nell'827 ai combattenti del jihād fu presentata una nuova spedizione
religiosa: la Sicilia. I Berberi e gli Arabi dell'Emirato aghlabide la
invasero, particolarmente sanguinoso fu l'assedio di Siracusa dell'878, in
cui gli invasori, dopo aver conquistato la città, la depredarono e la
saccheggiarono, senza risparmiare gli abitanti. La loro dominazione
sull'isola durò per due secoli fino al 1091 quando essa venne conquistata
dai Normanni. Contemporaneamente l'esercito bizantino fu annientato dai
Turchi selgiuchidi a Manzicerta, spianando la strada all'occupazione
musulmana dell'Anatolia.

L'obiettivo ultimo delle guerre di conquista arabe (benedette come jihād)
sarebbe stato illustrato dallo stesso Profeta che aveva incitato i suoi
seguaci "a combattere contro gli infedeli, finché essi non avessero ammesso
che non vi era altro Dio al di fuori di Allah e che Maometto era il Suo
messaggero.²³ . In questo caso i termine infedeli va però inteso come
"pagani", riferendosi agli abitanti della Mecca che avevano perseguitato i
musulmani, costringendoli all'auto-esilio (Egira).

Situazione nel Vicino Oriente

Con la conquista islamica di Gerusalemme (638) la situazione dei cristiani
e degli ebrei conobbe ovviamente alcune obiettive difficoltà. Anche se non
si verificarono vere e proprie persecuzioni, si conobbero però talune forme
di discriminazione ai danni dei sudditi non-musulmani, costretti allo stato
di dimmitudine.
Infatti, mentre i pagani subirono dall'Islam politico una conversione
forzosa, agli ebrei e ai cristiani, chiamati dal Corano Gente del Libro
(Ahl al-Kitab), fu concesso di rimanere a vivere nelle loro terre,
continuando a professare liberamente la propria fede, venendo però
sottoposti a un pagamento discriminatorio rispetto ai musulmani (obbligati
al solo versamento della zakat, laddove l'Ahl al-Kitāb era tenuta al
pagamento della jizya e dell'eventuale kharaj, da pagare mediante un
cerimoniale che prevedeva che l'esattore colpisse simbolicamente il dhimmi
sul capo e sulla nuca, affinché ricordasse di essere un cittadino soggetto
al potere islamico.²⁴ I luoghi di culto non furono distrutti ma fu vietato
costruirne di nuovi, malgrado fosse comunque consentito il loro restauro.
Una discriminazione per cristiani ed ebrei era costituita dal teorico
obbligo d'indossare il zunnār - una fascia di tessuto stretta alla vita -
anche se nei fatti la disposizione non fu mai applicata, e dal non poter
testimoniare in giudizio contro un musulmano, diventando così
potenzialmente soggetti agli eventuali abusi di un qualunque prepotente.
Cristiani ed ebrei non potevano possedere armi né avere cavalli. Non
potevano vendere alcolici o mangiare carne di maiale (alimenti entrambi il
cui consumo era vietato ai musulmani), così come era vietato fare
propaganda della propria fede esponendo croci in pubblico, o recitare a
voce alta la Torah e il Vangelo.

La situazione dei pellegrini non era migliore.
All'inizio dell'VIII secolo ne furono crocifissi 60 che provenivano da
Amorium; altri furono giustiziati dal governatore musulmano di Cesarea con
l'accusa di spionaggio mentre, con la minaccia di saccheggiare la Chiesa
della Resurrezione, veniva estorto denaro ai viandanti²⁵ . Alla fine dello
stesso secolo fu proibita l'esposizione della croce all'interno di
Gerusalemme, fu incrementata la tassa sulla persona (gizya) e fu impedito
ai cristiani di impartire insegnamenti religiosi ad altri, anche ai figli
stessi. Nel 789 furono saccheggiati diversi monasteri tra cui quello di San
Teodosio a Betlemme mentre, all'inizio del IX secolo, le persecuzioni si
fecero così dure che molti cristiani fuggirono a Costantinopoli e nei
territori bizantini. Nel 937 toccò alle chiese del Calvario e della
Resurrezione essere saccheggiate e distrutte²⁶ .

Con l'intento di riconquistare la Siria perduta nel VII secolo, l'Impero
bizantino decise di intervenire nella seconda metà del X secolo con un
esercito affidato al domestikos bizantino Niceforo Foca, che condusse una
serie di fortunate campagne contro i musulmani di Siria-Palestina,
riassumendo il controllo della Cilicia e di parte della Siria. Nel 974 i
bizantini furono accusati "di aver occupato le terre appartenenti
all'Islam" e il califfo abbaside di Baghdad invocò il jihād, al quale
risposero combattenti provenienti anche dall'Asia centrale. Tuttavia i
contrasti tra sciiti e sunniti portarono alla sconfitta dei musulmani e nel
1001 il basileus di Costantinopoli, Basilio II, concluse una tregua
decennale con il califfo. Nel 1004 Abū ʿAlī al-Manṣūr al-Ḥākim (985-1021)
imam fatimide considerato pazzo da diversi storici,²⁷ volendo convertire
tutti i suoi sudditi all'Ismailismo, prese a perseguitare ebrei e cristiani
e gli stessi musulmani sunniti, nell'intento probabile di convertirli tutti
all'Ismailismo. Stracciò quindi improvvisamente il trattato coi bizantini,
ordinando di devastare le chiese, bruciare le croci e impossessarsi dei
beni ecclesiastici. In seguito a ciò si disse che fossero rase al suolo
3000 chiese (un numero troppo alto per essere anche lontanamente
verosimile, viste le restrizioni di cui s'è detto precedentemente), molti
cristiani si convertirono all'Islam per avere salva la vita e le stesse
chiese del Santo Sepolcro in Gerusalemme e della Resurrezione furono
distrutte.

Tale evento fece così scalpore nel mondo cristiano che ancora ottanta anni
dopo esso fu agitato come un improbabile casus belli da parte della Chiesa
di Roma, laddove la crociata ebbe invece diverse e non meno convincenti
concause.

Infine l'Imam fatimide ordinò a cristiani ed ebrei di convertirsi all'Islam
o di lasciare i suoi domini²⁸ .

In seguito il sovrano fatimide allentò la sua stretta sulle minoranze,
restituendo buona parte dei beni confiscati alla chiesa e concesse ai
bizantini la possibilità di ricostruire la Basilica del Santo Sepolcro, in
cambio della costruzione di una moschea a Bisanzio. Tale patto fu onorato
da ambo le parti ma la situazione dei cristiani continuò a essere precaria,
tanto che nel 1056 fu proibito loro di entrare nella Chiesa del Santo
Sepolcro e, con l'arrivo dei Turchi selgiuchidi dall'Asia, ebbe inizio un
nuovo periodo di terrore.

Nel 1077 Gerusalemme fu conquistata dai turcomanni e, nonostante il loro
capo, l'avventuriero Atsız ibn Uvaq, avesse assicurato che non avrebbe
colpito gli abitanti, furono uccise oltre 3000 persone.²⁹ Dopo la conquista
di questi territori da parte dei turchi selgiuchidi si iniziò a parlare di
rapine, sequestri, uccisioni, stupri a danno dei pellegrini diretti in
Terra Santa e di come questi fossero costretti a viaggiare sotto scorta
armata (cosa assai improbabile, vista l'impossibilità che uomini armati non
musulmani si aggirassero per le strade di una qualsivoglia contrada
islamica). Certi storici credono tuttavia che le vessazioni subite dai
pellegrini siano state ingigantite e moltiplicate con l'obiettivo di
stimolare una convinta reazione armata dei cristiani latini, e che fosse in
realtà la montante potenza selgiuchide a spaventare il mondo cristiano che,
dopo la disastrosa disfatta di Romano IV Diogene a Manzicerta (conseguenza
del grave periodo di crisi che stava attraversando l'Impero bizantino),
temeva che si stesse profilando un terribile cataclisma anche per la
cristianità latina e che il sultanato selgiuchide avrebbe potuto realizzare
la conquista islamica dell'Europa. Il nuovo imperatore bizantino Alessio I,
nonostante le divergenze tra la Chiesa di Costantinopoli e quella di Roma,
mise da parte l'orgoglio e si decise a chiedere aiuto per la minacciata
sorte della Cristianità d'Oriente. Fu così che, come risposta, nacque la
prima crociata.

Situazione in Europa

Intanto la società europea dell'XI secolo era in piena crescita economica e
demografica, secondo una tendenza iniziata tra il VIII e il IX secolo. Il
mondo europeo aveva saputo riorganizzarsi di fronte agli attacchi subiti
dalle invasioni di musulmani, ungari, normanni e altri. Esisteva tuttavia
un certo disagio sociale dovuto all'organizzazione feudale che faceva sì
che i figli cadetti delle famiglie nobili avessero come uniche scelte le
carriere o ecclesiastica o militare; c'era quindi una forte fetta di nobili
armati in cerca di fortuna che, soprattutto dalla Francia, rispose con zelo
alle richieste di aiuto provenienti dai regni cristiani di León, Castiglia,
Navarra e Aragona impegnati nella Reconquista.

La stessa Chiesa romana, impegnata nella lotta per le investiture contro
gli imperatori germanici, incoraggiò la guerra come una reazione giusta
all'invasione musulmana sollecitando l'aiuto della cavalleria europea;
tuttavia, a differenza degli islamici, non erano garantiti benefici della
guerra santa ai soldati morti in battaglia. L'intervento della Chiesa aveva
anche la finalità politica di trovare appoggi e farsi riconoscere come
fonte di legittimità a governare in un momento in cui era fortemente
provata e messa in discussione dal contenzioso con l'Impero e
dall'applicazione della riforma gregoriana.

Anche al di fuori della penisola iberica si registrò un rinnovato slancio,
da parte del mondo occidentale, per la riconquista dei territori occupati,
come in Sicilia, nelle Isole Baleari e in brevi incursioni in Corsica e
Sardegna. Spesso il motore di queste spedizioni erano le città portuali
affacciate sulle coste tirreniche, adriatiche, provenzali e catalane, che
accanto a un commercio col mondo bizantino e arabo (nonostante i divieti),
accostavano dall'XI secolo brevi spedizioni militari, come quella unita di
Genova e Pisa nel 1015-1016, il sacco di Palermo da parte dei pisani nel
1067, o quello della città tunisina di al-Mahdiya, sempre ad opera dei
pisani (1087). Il successo di queste spedizioni venne preso a modello per
le successive grandi imprese in Oriente.

L'esercito crociato

All'appello di papa Urbano II risposero nella Prima crociata 40.000
persone, di cui solo una piccola minoranza era composta da cavalieri.
Tuttavia, a differenza di quanto si pensa, non partirono solamente
avventurieri in cerca di fortuna o cadetti delle famiglie che non avevano
diritto alla successione. La maggior parte dei cavalieri crociati era
infatti rappresentata da signori nobili che giungevano a vendere i propri
possedimenti per permettersi l'armatura e il viaggio in Oriente per sé e
per i propri cavalieri fedeli. A partire per la croce non fu solo chi aveva
meno da perdere ma chi possedeva di più. Anche se qualcuno sperava di fare
bottino, il papa aveva decretato che le conquiste sarebbero spettate al
"principe" (Alessio I Comneno nel caso della Prima crociata).

Per capire cosa spingeva migliaia di cavalieri a intraprendere una missione
tanto onerosa e pericolosa non bisogna dimenticare che si trattava di
uomini che avevano un fortissimo senso religioso. Nell'XI secolo la cultura
dei nobili prevedeva la dimostrazione pubblica di pietà; inoltre essi erano
conosciuti tanto per le imprese militari quanto per l'amore che
dimostravano verso Dio: era dovere di un aristocratico rendere i frutti dei
suoi servigi alla Chiesa e al popolo. La crociata era un ulteriore mezzo
per dimostrare la loro fedeltà: difendendo la Chiesa, difendevano tutto
quanto vi era di buono e giusto nel mondo. Si può quindi affermare che
(secondo quello che sappiamo sulla mentalità medievale) la maggior parte
dei crociati era spinta dal sincero amore di Dio. Anche tra i ranghi
inferiori è probabile che prevalessero i principi che muovevano i signori
più ricchi ma non vi è dubbio che chi aveva di meno sperava di guadagnarci
qualcosa.

Lo stesso pontefice pensava alla crociata non come a una guerra santa, ma
come a un dovere caritatevole nei confronti dei confratelli orientali ed
era giusto che costoro si adoperassero per rivendicarne le terre e le
proprietà. Non va comunque dimenticato che da circa mezzo secolo si era
avuto il famoso scisma tra Chiesa d'Occidente e d'Oriente e che, avendovi
il romano pontefice notevolmente perso in influenza (in quanto il Patriarca
di Costantinopoli aveva rivendicato l'indipendenza del clero bizantino)
egli ebbe anche ragioni prettamente politiche per voler aiutare
l'imperatore Alessio I, sperando che ciò avrebbe agevolato un
riavvicinamento (che, effettivamente, in un momento iniziale ci fu, prima
che i bizantini si accorgessero che i crociati apportavano più danni che
benefici).

Urbano II sapeva però che non era sufficiente fare appello al cuore degli
uomini per convincerli all'azione; così la riconquista della Terra santa
(che fino a quel momento era stata considerata nient'altro che una
conseguenza) divenne l'obiettivo ufficiale della missione. Tuttavia questo
idealismo non fece comportare i crociati in modo particolarmente pio
durante il viaggio: erano guerrieri devoti ma altrettanto arroganti e
brutali e non mancarono atti di violenza e azioni riprovevoli. Chi voleva
intraprendere il viaggio doveva fare "il voto del pellegrino" "prendendo la
Croce". Quindi con mezzi propri doveva raggiungere la terra Santa; il suo
giuramento non era vincolato né al papa né a nessun altro uomo, ma
direttamente al Signore. La massa di pellegrini quindi erano tutt'altro che
un esercito; l'unico aspetto che la teneva coesa erano i legami feudali e
familiari al suo interno anche perché, il titolo di "comandante in capo",
era solamente onorario. Ciò rese estremamente difficile mantenere il
controllo della spedizione: un esercito crociato era in realtà una massa
semiorganizzata di soldati, sacerdoti, servi e altri individui al seguito
che si dirigevano più o meno nello stesso posto per scopi analoghi. Una
volta partito, non lo si poteva più controllare.

Prima crociata

La richiesta di aiuto che l'imperatore bizantino Alessio I Comneno aveva
inviato tramite una lettera al conte di Fiandra tornò a favore di papa
Urbano II, il quale, secondo il cronista Bernoldo di Costanza, avrebbe
fatto riferimento esplicito all'aiuto da portare ai Cristiani d'Oriente nel
concilio di Piacenza, precedente l'accorato appello finale di Clermont.
Quindi, anche se fu l'imperatore bizantino a domandare aiuto, l'appello
alle crociate fu fatto ufficialmente per salvare i cristiani d'Oriente
dalla loro situazione drammatica³⁰ .

Quando Urbano II indisse un pellegrinaggio armato al concilio di Clermont
(1095) al grido di Deus vult ("Dio lo vuole"), nessuno pronunciò la parola
"crociata" e si pensava solo a una sorta di pellegrinaggio di massa a
Gerusalemme³⁰ ³¹ . La croce rossa che i pellegrini portavano sul mantello
infatti stava a significare che erano pronti a versare il loro sangue per
un viaggio redentore ma di certo nessuno si aspettava una simile risposta
da parte dei fedeli. Urbano II sperava, una volta aiutato Alessio I, di
ristabilire la sua autorità in una nuova riconciliazione e riunificazione
tra la Chiesa d'Occidente e quella d'Oriente nella lotta contro i
musulmani.

La reazione del popolo fu però incontrollata e molti partirono
immediatamente, male armati e poco equipaggiati. Tale spedizione, che sarà
poi chiamata "crociata dei Pezzenti", fu guidata da Pietro l'eremita e
Gualtieri Senza Averi, nobile squattrinato, si concluse con il massacro
delle forze cristiane a opera dei musulmani presso Nicea. Oltre a mancare
completamente l'obiettivo della Terra Santa, degenerò nei primi pogrom
contro gli Ebrei presso le coste dalmate.

La prima vera crociata, detta "dei nobili", avvenne nell'autunno del 1096 e
fu guidata fra gli altri da Goffredo di Buglione. Essa portò i maggiori
successi dal punto di vista territoriale; i terreni conquistati però non
furono tutti restituiti a Bisanzio, come pattuito prima delle spedizioni,
ma alcuni portarono alla nascita degli stati crociati d'Outremer. Tuttavia
spesso le azioni dei crociati si riveleranno incontrollate e fin dal loro
arrivo a Gerusalemme nel 15 luglio 1099, dopo aver proceduto al massacro
degli abitanti della città, gli storici parlano di soprusi non solo nei
confronti dei musulmani, ma anche nei confronti degli ortodossi.

Crociata del 1101

La cosiddetta "crociata del 1101" fu in realtà l'insieme di tre diverse
imprese, organizzate in seguito al successo della prima crociata, alla fine
della quale si era levata la richiesta di rafforzare il neonato regno di
Gerusalemme, cosicché papa Urbano II lanciò l'appello per una nuova
crociata.

Seconda crociata

Fu solo con la seconda crociata (1147-1149), causata dalla caduta di Edessa
(1144), che il fine bellico divenne esplicito.

Il teologo Bernardo di Chiaravalle teorizzò, in risposta alla difficoltà
per un cristiano di conciliare la guerra non difensiva con la parola di
Dio, la teoria del "malicidio": chi uccide un uomo intrinsecamente cattivo
che si oppone a Cristo, non uccide in realtà un uomo, ma il male che è in
lui; dunque egli non è un omicida bensì un "malicida".
Questa episodica giustificazione, in risposta a un espresso quesito dei
cavalieri templari, non assunse tuttavia il carattere di giustificazione
generalizzata di quella che fu, in effetti, una campagna per la ripresa di
Antiochia.

La seconda crociata venne condotta con un'eccessiva spavalderia dal re di
Francia Luigi VII, alleato al solo Corrado III di Svevia, ignorando le
possibili alleanze con alcuni potentati musulmani che avrebbero permesso di
riprendere la contea di Edessa. Egli, ascoltando le perorazioni di alcuni
cattivi consiglieri abbagliati dalle ricchezze di Damasco, cinse d'assedio
la capitale siriana senza nemmeno cercare l'aiuto del re normanno di
Sicilia né del basileus bizantino, riportando una disastrosa sconfitta nel
1148.

Terza crociata

La terza crociata (1189-1192), detta anche la "crociata dei Re", fu un
tentativo, da parte di vari sovrani europei, di strappare Gerusalemme e
quanto perduto della Terra santa a Saladino. Vi parteciparono l'imperatore
Federico Barbarossa, che morì in Anatolia cadendo da cavallo e annegando a
causa della pesantezza della sua armatura durante il guado di un fiume
della Cilicia, Filippo II Augusto, re di Francia e Riccardo Cuor di Leone,
re d'Inghilterra.

Grazie agli sforzi di Riccardo d'Inghilterra fu ottenuto almeno un
risultato positivo: la riconquista di San Giovanni d'Acri, che divenne la
nuova capitale del Regno. Dopo la battaglia di Arsuf fu siglata col
Saladino la pace di Ramla del 1192.

Quarta crociata

La quarta crociata fu indetta da papa Innocenzo III all'indomani della
propria elezione al soglio pontificio nel 1198, e fu diretta contro i
musulmani in Terra Santa. Nella prima enciclica di Innocenzo III
dell'agosto 1198 la liberazione di Gerusalemme era vista come necessaria.

I crociati in realtà non arrivarono mai in Terra Santa. Visto l'esiguo
numero di soldati giunti a Venezia, il doge veneziano Enrico Dandolo partì
alla riconquista di Zara. Conquistata poi la città ribelle, venne raggiunto
dal figlio dell'imperatore deposto a Bisanzio. Giunto a Bisanzio reinsediò
il legittimo governo ma non ebbe la possibilità, come preventivamente
accordato, di porre una base commerciale nella città, come cioè era nel
1190 circa prima della rivolta anti-veneta e filo-genovese, ove si dice che
Dandolo stesso avesse perso la vista da un occhio. Visto che il nuovo
Cesare non sembrava voler accordare quanto pattuito per il suo ritorno al
trono, i crociati presero nuovamente Costantinopoli. L'Impero bizantino
venne spartito tra i crociati, con le principali piazzeforti commerciali in
Morea e alcune isole adriatiche assegnate a Venezia stessa, dando poi
inizio al cosiddetto Impero latino di Costantinopoli.

Quinta crociata

Sotto il pontificato di papa Innocenzo III il Concilio Lateranense IV aveva
deciso d'indire una nuova crociata, la quinta (1217-1221). Federico II, in
occasione della sua incoronazione a Rex romanorum, nel 1215, giurò
solennemente di prendervi parte, ma poi rimandò più volte, il che provocò
tensioni con il papa. Papa Onorio III stabilì infine che la crociata
dovesse aver inizio il 1º giugno 1217. Dopo la defezione in Palestina di
Andrea II d'Ungheria nel 1218³² , si tentò una nuova via, quella di
prendere lo strategico porto egiziano di Damietta, sulla parte orientale
del delta del Nilo, ma la spedizione - che vide la presenza anche di
Francesco d'Assisi che arrivò davanti al Sultano ayyubide al-Malik al-Kamil
per dare una testimonianza pacifica della fede cristiana³³ - si rivelò un
fallimento: dopo la conquista di Damietta nel novembre 1219, l'esercito
crociato attese inutilmente l'arrivo della flotta di Federico II, che
arrivò solo dopo la rovinosa sconfitta nell'agosto 1221³² .

Sesta crociata

Dopo il fallimento della quinta crociata, l'imperatore Federico II, con il
trattato di San Germano (l'odierna Cassino), si era solennemente impegnato,
nel 1225, a guidare la sesta crociata in Terra Santa³⁴ di cui aveva più
volte ritardato l'inizio, impegnato com'era alla prioritaria
stabilizzazione politica e al consolidamento amministrativo del Regno di
Sicilia, attraversato allora da moti di rivolta³⁵ . Quando nel 1227, a
causa di una malattia, fu costretto a rimandare la crociata ancora una
volta, fu scomunicato da papa Gregorio IX. Nonostante questo, l'anno
successivo, Federico si recò a Gerusalemme, mentre il papa lo definiva
"Anticristo".

Questa crociata fu l'unica combattuta pacificamente con gli strumenti della
politica: Federico l'aveva preparata su un piano squisitamente diplomatico:
nell'estate 1227, aveva inviato Berardo di Castagna, arcivescovo di Palermo
a lui fedelissimo, in missione diplomatica in Egitto, insieme a Tommaso I
d'Aquino, conte di Acerra³⁶ : recando con sé ricchissimi doni, tra cui
pietre preziose e un cavallo sellato d'oro³⁶ Berardo aveva il delicato
compito di saggiare le interessanti prospettive di intesa appena apertesi
con il sultano ayyubide, il curdo al-Malik al-Kāmil³² . L'intesa con il
sultano sarà decisiva per assicurare il grande successo alla crociata di
Federico, che portò grandi acquisizioni, ma per via pacifica e su un
terreno esclusivamente diplomatico, dopo il totale fallimento militare
della crociata precedente, da cui Federico era rimasto indenne per non
esservisi impegnato. Federico, avendo sposato l'erede alla corona di
Gerusalemme Isabella di Brienne, poteva presentarsi come valido successore
al titolo regale: nonostante la scomunica ne indebolisse il potere
contrattuale, egli ottenne dal sultano, per via diplomatica, la cessione di
Gerusalemme, che venne accordata a patto che le fortificazioni cittadine
fossero demolite, in modo da non costituire fonte di preoccupazione
militare per il sultano.

Settima crociata

La settima crociata si svolse fra il 1249 e il 1250. Fu diretta contro
l'Egitto e guidata dal re di Francia Luigi IX il Santo. È probabile che
l'invasione di Napoli e Palermo da parte di Carlo d'Angiò, fratello di
Luigi IX, fosse finalizzata a creare una "testa di ponte" franca per le
crociate.³⁰

Ottava crociata

L'ottava crociata fu anch'essa diretta contro i domini musulmani in
Nordafrica e fu sempre guidata da Luigi IX.

Nona crociata

La nona crociata è solitamente considerata l'ultima crociata medievale a
essere stata condotta contro i musulmani in Terra Santa. La maggior parte
degli storici, tuttavia, non la considera come una crociata a sé, ma come
la seconda parte dell'ottava³⁷ .

Conseguenze delle crociate

Tra gli effetti delle crociate vi fu l'intensificazione dei traffici con
l'Oriente; il rafforzamento delle repubbliche marinare a danno di Arabi e
Bizantini; lo sviluppo della classe borghese (mercanti e artigiani) e
l'indebolimento dell'aristocrazia feudale terriera; il contatto più stretto
con l'Oriente cristiano e arabo che portò a un ampliamento degli orizzonti
culturali.

D'altro canto vi fu l'incapacità militare degli eserciti europei di fermare
l'avanzata islamica nel Mediterraneo; l'indebolimento dell'Impero Bizantino
a causa dell'intervento militare delle forze occidentali; l'accentuazione
delle incomprensioni e degli attriti tra cristiani d'Oriente e d'Occidente
e tra cristiani e musulmani.

Il progetto di invasione dei territori europei da parte dei turchi continuò
anche dopo l'estinzione della dinastia selgiuchide ed il sopravvento della
dinastia ottomana. Questo progetto di fatto venne continuato e attuato con
la presa di Costantinopoli nel 1453, con l'occupazione dei Balcani nel 1566
e con il tentativo d'invadere Vienna nel 1683, nonostante la sconfitta del
dominio turco saraceno nei mari e la vittoria europea nella battaglia di
Lepanto nel 1571.

Altre crociate

- Crociata alessandrina
- Crociata contro gli Albigesi
- Crociata contro i Forlivesi
- Crociata contro Federico II
- Crociate del Nord
- Crociata Hussita
- Reconquista
- Ordine di Santa Maria di Betlemme
- Crociata dei fanciulli
- Crociata dei pastori
- Crociate di Smirne

Filmografia

- Le crociate - Kingdom of Heaven, film del 2005 diretto da Ridley Scott,
  con Orlando Bloom, Eva Green, Liam Neeson e Jeremy Irons, liberamente
  ispirato alla storia della Terza crociata.
  Numerosi episodi del film, tra cui la "trattativa" che consentì ai
  crociati difensori di Gerusalemme di lasciare incolumi la Città Santa in
  cambio della non distruzione di Gerusalemme, sono riportati da storici
  ayyubidi, la cui traduzione in inglese è da anni disponibile in lingua
  inglese: Abū Shāma, Ali Ibn al-Athir, Bahāʾ al-Dīn, ʿImād al-Dīn (nel cui
  al-Fatḥ al-qussī fī l-fatḥ al-qudsī è compreso l'episodio della
  trattativa di cui in Italia esiste solo quel poco proposto da Francesco
  Gabrieli nel suo Storici arabi delle crociate, alle pp. 138-144 e
  154-160).

Videogiochi

- Le Crociate
- Real Warfare 2 - Le Crociate del Nord
- Crusader Kings II
- Stronghold Crusader
- Assassin's Creed

Note

[1] Crusade - Online Etymology Dictionary
[2] S. Runciman, op. cit., passim.
[3] Steven Runciman, Storia delle crociate, Einaudi, Torino, 1966, vol. I,
  p. 94: «Papa Urbano II ... lanciò il suo grande appello: la Cristianità
  occidentale si metta in marcia per soccorrere l'Oriente; ricchi e poveri
  dovrebbero ugualmente partire, dovrebbero smetterla di trucidarsi a
  vicenda e combattere invece una guerra giusta, compiendo l'opera di Dio;
  e Dio li avrebbe guidati. Chi fosse morto in battaglia avrebbe ricevuto
  l'assoluzione e la remissione dei peccati».
[4] La visione cristiana di guerra santa alla base dell'ideologia di
  crociata trova una sua espressione particolarmente significativa nel
  Trattato De laude novae militiae ad Milites Templi del monaco cistercense
  Bernardo di Chiaravalle (più tardi ispiratore della disastrosa Terza
  crociata): «... I cavalieri di Cristo combattono invece le battaglie del
  loro Signore e non temono né di peccare uccidendo i nemici, né di
  dannarsi se sono essi a morire: poiché la morte, quando è data o ricevuta
  nel nome di Cristo, non comporta alcun peccato e fa guadagnare molta
  gloria. Nel primo caso infatti si vince per Cristo, nell'altro si vince
  Cristo stesso: il quale accoglie volentieri la morte del nemico come atto
  di giustizia, e più volentieri ancora offre se stesso come consolazione
  al Cavaliere caduto».
[5] Jacques Le Goff,Il Basso Medioevo, Feltrinelli, Milano, 1967.
[6] Ad esempio Oriana Fallaci che nel suo La forza della ragione (Rizzoli,
  Milano, 2004, p. 41), affermava: «[Le crociate] furono spedizioni per
  rientrare in possesso del Santo Sepolcro».
[7] Nuovo dialogo con la storia e l'attualità, ed. La Nuova Italia, 2015,
  vol. 1, pp. 49-53.
[8] Citato in: F. Bugani, Giorgina Saffi. Una gentile mazziniana di ferro,
  Forlì, Cartacanta Editore, 2010, p. 60.
[9] S. Runciman, op. cit., vol. I, pp. 222-223.
[10] S. Runciman, op. cit., vol. I, p. 247.
[11] Fu il rimorso per le atrocità commesse dai cristiani latini contro i
  cristiani greci, con l'ipotizzata segreta benevolenza pontificia, a
  indurre papa Giovanni Paolo II a chiedere, il 4 marzo 2001, perdono per
  quanto accaduto al Patriarca di Costantinopoli.
[12] J. Riley-Smith, Breve storia delle crociate, Milano, Arnoldo Mondadori
  Editore, 1994, pp. 329-331
[13] C. H. Becker, Vom Werden und Wesen der Islamischen Welt, I (1924)
[14] Claudio Lo Jacono, Storia del mondo musulmano (VII-XVI secolo. Volume
  I. Il Vicino oriente, Torino, Einaudi, 2003, pp. 46-47.
[15] L'epiteto "il Magnifico" è una inadeguata traduzione di al-ʿAẓīm, che
  per lo più viene reso dall'aggettivo "il Sublime".
[16] Cfr. (a cura di Virginia Vacca, Sergio Noja e Michele Vallaro), Detti
  e fatti del profeta dell'islam raccolti da al-Bukhari, Torino, UTET, 1982
[17] Mark R. Cohen, "The Neo-Lachrymose Conception of Jewish-Arab History",
  su: Tikkun 6.3 (1991), p. 55
[18] «Essi occuparono la città e massacrarono chiunque incontrassero per le
  strade e nelle chiese – uomini, donne e bambini - senza risparmiare
  nessuno. Quindi raggiunsero altre località, saccheggiando e uccidendo
  tutti gli abitanti che trovavano». Cfr. Bat Ye'or, The Decline of Eastern
  Christianity Under Islam: From Jihād to Dhimmitude, pp. 271-272.
[19] Ivi, p. 275.
[20] L'esagerazione delle cifre è inoltre un ben noto fenomeno ricorrente
  nella polemologia antica e medievale.
[21] Ivi, pp. 276-277.
[22] The Decline of Eastern Christianity Under Islam: From Jihād to
  Dhimmitude. - Middle East Policy | HighBeam Research
[23] al-Bukhari, Ṣaḥīḥ al-Bukhārī, cit., vol. 1, libro 2, n. 25. Tale
  imposizione riguardava soli i pagani politeisti.
[24] Tritton, Caliphs and Their Non-Muslim Subjects, p. 227
[25] Robert Spencer, The politically incorrect guide to Islam (and the
  Crusades), p. 122
[26] Moshe Gil, A History of Palestine. 634-1099, pp. 473-476
[27] Hugh Kennedy, The Age of the Caliphates; Yaḥyā b. Saʿīd al-Antākī,
  Cronache, a cura di B. Pirone, Milano, Jaca Book, 1998, pp. 217-312.
  Quest'ultima testimonianza di un cronista lodato dagli studiosi
  orientalisti per il suo "scrupolo" è particolarmente rilevante per
  avvalorare l'ipotesi di instabilità mentale dell'Imam/Califfo fatimide.
  L'autore (980-1066) - che mette in luce le deliberazioni spesso
  fortemente illogiche di al-Hākim - fu un alto prelato cristiano,
  contemporaneo e testimone diretto di quanto narrato
[28] Gil, A History of Palestine, p. 376
[29] Gil, op. cit., p. 412
[30] Marc Ferro. Histoire de France, Parigi, Odile Jacob, 2001, p. 67
[31] Franco Cardini, Marina Montesano. Storia medievale, Firenze, Le
  Monnier Università, 2006.
[32] Hubert Houben, Federico II. Imperatore, uomo, mito, il Mulino, 2009
  ISBN 978-88-15-13338-0 (p. 35)
[33] Alvaro Cacciotti e Maria Melli (a cura di), I Francescani e la
  crociata, Milano, Edizioni Biblioteca Francescana, 2014.
[34] Hubert Houben, Federico II. Imperatore, uomo, mito, il Mulino, 2009
  ISBN 978-88-15-13338-0 (p. 31)
[35] Hubert Houben, Federico II. Imperatore, uomo, mito, il Mulino, 2009,
  ISBN 978-88-15-13338-0 (p. 29)
[36] Giosuè Musca, crociata, Enciclopedia Federiciana, Istituto
  dell'Enciclopedia Italiana
[37] Alberto De Bernardi e Scipione Guarracino, La discussione storica 1,
  2010, ISBN 978-88-424-4642-2

Bibliografia

- Francesco Gabrieli, Storici arabi delle crociate, Torino, Einaudi, 1963,
  III edizione.
- Roberto Gervaso (a cura di), Storia delle crociate, Milano, Editoriale
  Domus, 1978.
- Thomas F. Madden, The New Concise History of the Crusades, Rowman &
  Littlefield, Lanham (Maryland), 2005.
- Joseph-François Michaud, Storia delle crociate, Milano, Sonzogno, 1977.
- Jean Richard, La grande storia delle crociate, Newton & Compton, 1999.
- Steven Runciman, Storia delle crociate, Einaudi, 2005.
- Franco Cardini, Marina Montesano, Storia medievale, Firenze, Le Monnier
  Università, 2006. ISBN 88-00-20474-0
- Marc Ferro, Histoire de France, Paris, Odile Jacob, 2001. ISBN
  2-7381-0927-6
- Georg Ostrogorsky, Storia dell'Impero bizantino, Einaudi, ISBN
  978-88-06-17362-3
- Spencer Robert, Guida (politicamente scorretta) all'Islam e alle
  crociate, Lindau
- Giosuè Musca, crociata, Enciclopedia Federiciana, Istituto
  dell'Enciclopedia Italiana Treccani
- Hubert Houben, Federico II. Imperatore, uomo, mito, il Mulino, 2009 ISBN
  978-88-15-13338-0
- Rodney Stark, Gli eserciti di Dio. Le vere ragioni delle crociate,
  Lindau, 2010.
- Lorenzetti, U., Belli Montanari, C., L'Ordine Equestre del Santo Sepolcro
  di Gerusalemme.
- Christopher Tyerman, Le guerre di Dio. Nuova storia delle crociate,
  Einaudi, 2012, ISBN 978-88-06-20261-3.
- Christopher Tyerman, L'invenzione delle crociate, Einaudi 2000, ISBN
  88-06-15274-2
- La straordinaria storia delle Crociate. Numero speciale di BBC History
  Italia (a cura di Elena Percivaldi e Vincenzo Valentini), Sprea Editori,
  2016.
- Antonio Musarra, Acri 1291. La caduta degli stati crociati, Bologna, il
  Mulino, 2017.

Voci correlate

- Islam
- Jihād
- Guerra santa
- Malicidio
- Ordini religiosi cavallereschi
- Stato crociato
- Crociato
- Cristianesimo orientale
- Ciclo della crociata

Altri progetti

- Wikiquote contiene citazioni sulla crociata
- Wikizionario contiene il lemma di dizionario «crociata»
- Wikimedia Commons contiene immagini o altri file sulla crociata

Collegamenti esterni

- Crociata, in Thesaurus del Nuovo soggettario, BNCF, marzo 2013.
- Apologetica Cattolica: Le crociate, con intervista a Franco Cardini

Dinastia ottomana

La dinastia ottomana (in turco Osmanlı) guidò l'Impero da essa costituito
(Impero Ottomano) dal 1281 al 1923 e prende il nome dal suo vero fondatore
Osman I figlio di Ertuğrul che nel 1227 aveva ereditato la guida della
tribù Kayi dei turchi Oghuz.

Storia

Espressione delle genti oghuze (turco "Söğüt" o "Ghuzz"), la dinastia si
manifestò come tale solo nel 1383, quando Murad I si dichiarò per l'appunto
sultano. Nel periodo precedente, infatti, fino al 1383 il titolo reclamato
dagli Ottomani era bey.

Il sultano era l'assoluto autocratico regnante e governante e vantava per
questo numerosi titoli: Sovrano del Casato di Osman, Sultano dei Sultani,
Khan e, in seguito alla conquista di Costantinopoli da parte di Maometto II
(Mehmet II Fatih, "Conquistatore"), anche Kayser-i Rum (Cesare dei
Bizantini).

Infatti quando Maometto II espugnò Costantinopoli, prese anche il titolo di
Imperatore dei Romei e Protettore della Cristianità ortodossa. Si fece
incoronare imperatore dal Patriarca di Costantinopoli Gennadius Scholarius
che protesse e che agevolò nella sua ascesa a Capo della Chiesa ortodossa.
Come "Imperatore dei Romei" Mehmed II reclamò tutti i territori di
Costantinopoli che, d'altra parte, prima della caduta della città, erano
ridotti a poco più della città stessa e ad alcune aree della Morea e
all'Impero di Trebisonda

Dal 1517 al 1924 il capo della dinastia ottomana, in quanto Sultano di
Istanbul, fu considerato dal mondo sunnita come il più importante sovrano,
contestato in questo dai soli shahanshah Safavidi di Persia che avevano
imposto lo Sciismo ai loro sudditi.

Dal Trattato di Küçük Qaynarca del luglio 1774 (quindi, inizialmente, solo
in documenti di politica estera ma poi, via via, anche in atti pubblici di
valenza interna) il Sultano cominciò a fregiarsi del titolo di "Comandante
dei credenti" che, fin dall'epoca di 'Umar ibn al-Khattāb, era
l'equivalente di Califfo. Questo, almeno su base assolutamente teorica,
mostrava una superiorità su tutti gli altri regnanti musulmani del mondo,
come ad esempio i Mogol dell'India.

La successione al potere nell'ambito ottomano fu inizialmente effettuata
con una scelta fra i vari figli del sultano, tutti istruiti alla politica e
all'arte militare ma in un secondo momento la successione venne garantita
al figlio maggiore.

Nel 1453, dopo la conquista di Costantinopoli, fu tentato un colpo di Stato
che fallì per la popolarità di cui ormai godeva il sultano Maometto II e il
tentativo terminò con la morte del Gran Visir.

A seguito della sconfitta dell'Impero Ottomano nel I conflitto mondiale,
nel 1924 Mustafa Kemal, detto Atatürk - dopo aver dichiarato esaurito due
anni prima il Sultanato - pretese da un'Assemblea appositamente convocata
ad Ankara che fosse dichiarata decaduta la dinastia ottomana dalla
titolarità del califfato islamico

Genealogia semplificata

Osman I (1258-1326)
│ 
└─ Orhan I (1284-1359)
    │
    └─ Murad I (1326-1389)
       │
       └─ Bayezid I (1354-1403)
          │
          ├─ Solimano Çelebi (?-1411)
          │
          ├─ Musa Çelebi (?-1413)
          │
          └─ Mehmet I (1382-1421)
             │
             └─ Murad II (1404-1451)
                │
                └─ Maometto II (1432-1481)
                   │
                   └─ Bayezid II (1447-1512)
                      │
                      └─ Selim I (1465-1520)
                         │
                         └─ Solimano I(1494-1566)
                            │
                            └─ Selim II (1525-1574)
                               │
                               └─ Murad III (1546-1595)
                                  │
                                  └─ Mehmet III (1566-1603)
                                     │
                                     ├─ Ahmed I (1590-1617)
                                     │  │
                                     │  ├─ Osman II (1604-1622)                 
                                     │  │ 
                                     │  ├─ Murad IV (1612-1640)  
                                     │  │ 
                                     │  └─ Ibrahim I (1615-1648)   
                                     │     │ 
                                     │     ├─ Mehmet IV (1642-1693) 
                                     │     │  │
                                     │     │  ├─ Mustafa II (1664-1703)
                                     │     │  │  │ 
                                     │     │  │  ├─ Mahmud I (1696-1754)
                                     │     │  │  │ 
                                     │     │  │  └─ Osman III (1699-1757)
                                     │     │  │ 
                                     │     │  └─ Ahmed III (1673-1736)
                                     │     │     │ 
                                     │     │     ├─ Mustafa III (1717-1774)
                                     │     │     │  │ 
                                     │     │     │  └─ Selim III (1761-1808)
                                     │     │     │ 
                                     │     │     └─ Abdul Hamid I (1725-1789)
                                     │     │        │ 
                                     │     │        ├─ Mustafa IV (1779-1808) 
                                     │     │        │ 
                                     │     │        └─ Mahmud II (1785-1839)
                                     │     │           │ 
                                     │     │           ├─ Abdul Mejid I (1823-1861)
                                     │     │           │  │ 
                                     │     │           │  ├─ Murad V (1840-1904)
                                     │     │           │  │ 
                                     │     │           │  ├─ Abdul-Hamid II (1842-1918)
                                     │     │           │  │ 
                                     │     │           │  ├─ Mehmet V Reshat (1844-1918)
                                     │     │           │  │ 
                                     │     │           │  └─ Mehmet VI Vahiddedin (1861-1922)
                                     │     │           │ 
                                     │     │           └─ Abdülaziz (1830-1876)
                                     │     │              │ 
                                     │     │              └─ Abdul Mejid II (1868-1944)
                                     │     │ 
                                     │     ├─ Solimano II (1642-1691)
                                     │     │ 
                                     │     └─ Ahmed II (1643-1695)          
                                     │
                                     └─ Mustafa I (1592-1639)

Bibliografia

- Lemma «ʿOthmānli» (C.E. Bosworth, J.H. Kramers, E. D. Zachariadou, S.
  Faroqhi, G. Alpay Tekin, M. F. Köprülü, G. Goodwin, W.B. Denny, J.
  Carswell, G. Renda, R.E. Darley-Doran), su The Encyclopaedia of Islam,
  Second Edition.
- Colin Imber. The Rise of the Ottoman Empire (1300-1574), London and New
  York, Longman, 1988
- R. Mantran (a cura di), Storia dell'Impero ottomano, Lecce, Argo, 2011³
  (I edizione 2009)
- J. McCharty, I turchi ottomani. Dalle origini al 1923, Genova, Ecig, 2005
- Donald Quataert, L'Impero Ottomano, Roma, Salerno, 2008
- S. Faroqhi, L'Impero ottomano, "Universale Paperbacks", Bologna, il
  Mulino, 2008
- H. İnalcık, The Ottoman Empire. The Classical Age. 1300-1600, 2nd ed.,
  London, Phoenix, 1995
- S. J. Shaw, History of the Ottoman Empire and Modern Turkey, 2 voll.,
  Cambridge, C.U.P., 1976 (traduz. italiana parziale in A. Bombaci-
  Stanford J. Shaw, L'Impero ottomano, Torino, Utet, 1980)
- N. Itzkowitz, Ottoman Empire and Islamic Tradition, London-Chicago, The
  University of Chicago Press, 1972
- J. L. Bacqué Grammont, Storia dell'impero ottomano (a cura di Robert
  Mantran), Lecce, Argo, 1999

Voci correlate

- Sultani ottomani
- Linea di successione al trono dell'Impero Ottomano
- Impero Ottomano

Altri progetti

- Wikimedia Commons contiene immagini o altri file su Dinastia ottomana

Impero bizantino

Impero bizantino è il nome con cui gli studiosi moderni e contemporanei
indicano l'Impero romano d'Oriente (termine che iniziò a diffondersi
durante il regno dell'imperatore Valente), di cultura prevalentemente
greca, separatosi dalla parte occidentale, di cultura quasi esclusivamente
latina, dopo la morte di Teodosio I nel 395.

Il termine "Bizantino" è stato introdotto solo a partire dal XVIII secolo
dagli Illuministi, quando l'Impero Romano d'Oriente era ormai scomparso da
circa tre secoli. "Romei" (dal greco: Ῥωμιός / Rōmiós) era il termine usato
dagli stessi abitanti dell'Impero Romano d'Oriente per definirsi. Come
l'Impero bizantino era di fatto Impero romano, così la sua capitale
Costantinopoli era la Nuova Roma e così pure il titolo dei suoi sovrani era
Basileús kaì Kaìsar ton romaíon (greco: Βασιλεὺς καὶ Καῖσαρ τῶν Ῥωμαίων),
ovvero Sovrano e Cesare dei Romani. La stessa Penisola balcanica veniva
chiamata dai Romei, Rumelia, nome di regione che sarà conservato pure dai
conquistatori ottomani. Gli stessi ottomani utilizzeranno la parola Rūm (in
arabo: الرُّومُ, al-Rūm), termine storicamente impiegato dai musulmani per
indicare i Bizantini. I sultani ottomani, dopo la conquista di
Costantinopoli, si assegneranno il titolo onorifico di qaysar-ı Rum,
"Cesare dei Romei".

Tuttavia per distinguerlo dall'Impero romano d'Occidente, si è preferito
assegnare alla parte orientale il nome di "Impero bizantino". Non c'è
accordo fra gli storici sulla data in cui si dovrebbe cessare di utilizzare
il termine "romano" per sostituirlo con il termine "bizantino", anche
perché entrambe le definizioni sono utilizzate da molti di loro, spesso
indistintamente, per designare il mondo romano-orientale fino almeno al VII
secolo. Le diverse impostazioni storiografiche condizionano anche la
diversità di opinioni nella determinazione della datazione: taluni lo fanno
coincidere con il 395 (separazione definitiva dei due imperi), ma si è
anche proposto il 476 (fine dell'Impero Romano d'Occidente), il 330 (anno
di inaugurazione della Nova Roma o Νέα Ῥώμη, fondata da Costantino I, copia
fedele e nostalgica della prima Roma), il 565 (morte di Giustiniano I,
ultimo imperatore di madrelingua latina e del suo sogno della Restauratio
imperii). Alcuni storici prolungano il periodo propriamente "romano" fino
al 610, anno dell'ascesa al trono di Eraclio I il quale modificò
notevolmente la struttura dell'Impero, rendendo il greco lingua ufficiale
al posto del latino.

Resta comunque il fatto che per gli imperatori bizantini e per i propri
sudditi il loro impero si identificò sempre con quello di Augusto e
Costantino I dal momento che "romano" e "greco" fino al XVIII secolo furono
per essi sinonimi.

L'impero, dopo una lunga crisi, la sua distruzione da parte dei crociati
nel 1204 e la sua restaurazione nel 1261, cessò definitivamente di esistere
nel 1453 (conquista di Costantinopoli da parte dei Turchi ottomani guidati
da Maometto II).

Denominazioni moderna e antica

Il termine "bizantino", derivato da Bisanzio, l'antico nome della capitale
imperiale Costantinopoli, non venne mai utilizzato durante tutta la durata
dell'impero (395-1453): i bizantini si consideravano Ῥωμαίοι (Rhōmaioi,
"romei", ovvero Greco-Romani in lingua greca), e chiamavano il loro Stato
Βασιλεία Ῥωμαίων (Basileia Rhōmaiōn, cioè "Regno dei Romani") o
semplicemente Ῥωμανία (Rhōmania).

Fino al regno di Giustiniano I, nel VI secolo, si tentò ripetutamente di
ricostituire l'antica unità dell'impero romano, sottraendo i territori
occidentali ai successivi conquistatori. Il greco fu la lingua di cultura e
d'uso, com'era stata da sempre nelle province orientali dell'impero romano.
Il latino, piuttosto diffuso presso le classi alte di Costantinopoli fino
almeno ad età marcianea (450-457), rimase comunque lingua ufficiale
dell'Impero d'Oriente per oltre due secoli (Eraclio lo sostituì con il
greco nel terzo decennio del VII secolo). Curiosamente, per lungo tempo fu
considerato disdicevole riferirsi all'impero come "greco", poiché tale
termine aveva l'accezione spregiativa di pagano.

Gli storici moderni occidentali preferiscono tuttavia utilizzare il termine
"bizantino", al fine di non generare confusione con l'impero romano
dell'epoca classica; questa dicitura fu introdotta nel 1557 dallo storico
tedesco Hieronymus Wolf che in quell'anno diede alle stampe il libro Corpus
Historiae Byzantinae. La pubblicazione nel 1648 di Byzantine du Louvre
(Corpus Scriptorum Historiae Byzantinae) e nel 1680 di Historia Byzantina,
scritta da Du Cange, diffuse l'uso del termine "bizantino" tra gli autori
francesi illuministi come Montesquieu.²

È interessante quindi notare che i bizantini chiamavano se stessi "romani"
anche se di lingua greca, e che gli stessi musulmani conquistandone i
territori fondarono il sultanato di "Rum", mentre gli europei occidentali
venivano definiti "latini" (dalla lingua usata). Per corruzione dall'arabo
روم Rūm (attraverso le modifiche in Hrūm e quindi in sogdiano, una variante
dell'iranico parlata in Sogdiana, Frōm) derivò il termine cinese Fulin
(pinyin: 拂菻国, Fúlĭn Gúo, "Paese di Fulin"). Con questo termine, sebbene con
varianti grafiche come 拂菻 e 拂临, le storie dinastiche cinesi definirono
l'impero bizantino dal tempo degli annali della dinastia Wei, scritti dal
551 al 554, fino agli annali della dinastia Tang scritti nel 945.

Prima dell'introduzione del termine "bizantino", l'Impero veniva chiamato
dagli europei occidentali Imperium Graecorum (Impero dei Greci). Gli
europei occidentali consideravano il Sacro Romano Impero, e non l'Impero
bizantino, erede dell'Impero romano; quando i re di Occidente volevano fare
uso del termine Romano per riferirsi agli imperatori bizantini, preferivano
chiamarlo Imperator Romaniæ invece di Imperator Romanorum, un titolo che
veniva attribuito a Carlo Magno e ai suoi successori.³

Tuttavia, prima della nascita dell'Impero carolingio ad opera di Carlo
Magno, anche le fonti occidentali usavano il termine "romani" per riferirsi
ai Bizantini, anche se talvolta veniva utilizzato il termine "greco" a
causa delle differenze linguistiche.⁴ Nelle fonti papali del VI-VII-VIII
secolo l'Impero era definito Sancta Res Publica o Res Publica Romanorum:
solo con la rottura dei rapporti tra Papa e Imperatore d'Oriente in seguito
all'Iconoclasmo (metà VIII secolo) coloro che venivano fino a poco tempo
prima definiti "Romani" divennero per la Chiesa di Roma "Greci" e la "Res
Publica Romanorum" si trasformò in "Imperium Graecorum".⁵

Storia

Origini

La suddivisione dell'Impero romano in territori governati separatamente
iniziò con il sistema tetrarchico, creato alla fine del III secolo
dall'imperatore Diocleziano, che divise l'impero in quattro parti, due
delle quali affidate ai Cesari, Galerio e Costanzo Cloro, e le altre due
affidate agli Augusti, Diocleziano e Massimiano. Tale prima suddivisione
ebbe tuttavia finalità esclusivamente burocratiche, amministrative, o
legate a una più razionale difesa delle frontiere. La tetrarchia ebbe
termine quando nel 324 Costantino, figlio di Costanzo Cloro, riunificò
nuovamente la carica imperiale nelle sue mani, dopo essere riuscito a
sconfiggere Licinio presso Crisopoli.

Il problema di assicurare la difesa dei confini rendeva tuttavia
indispensabile che la corte imperiale si stabilisse in luoghi più vicini ad
essi: a causa della sua posizione strategica, Costantino scelse l'antica
città greca di Bisanzio per edificare una nuova capitale, la cui
costruzione fu completata nel 330. La scelta del luogo fu particolarmente
felice anche dal punto di vista commerciale, in quanto Bisanzio controllava
il flusso di merci dal Mar Nero. Sul piano più strettamente
strategico-militare la città era difesa da tre lati dal mare, sempre via
mare era facile rifornirla e, dal lato di terra, fu possibile erigere un
imponente sistema di fortificazioni che protesse la città fino alla
conquista durante la IV Crociata.

Il nome ufficiale fu quello di "Nuova Roma", ma nell'uso successivo
prevalse la denominazione popolare di Costantinopoli ("Città di
Costantino"). Con l'editto di Milano del 313, che concedeva la libertà di
culto ai cristiani, ed il forte appoggio dato da Costantino stesso alla
nuova religione, l'Impero si trasformò rapidamente da pagano a cristiano;
la stessa Costantinopoli fu subito dotata di molte chiese maestose.

Prima di morire (395) Teodosio I affidò le due metà dell'impero ai suoi due
figli: ad Arcadio l'Oriente, con capitale Costantinopoli, e a Onorio
l'Occidente. Le due parti dell'impero, mai più riunite, saranno conosciute
come Impero romano d'Occidente e come Impero romano d'Oriente. In teoria,
secondo la concezione romana, più imperatori regnavano collegialmente su
un'entità, l'impero, che giuridicamente era comunque considerata come
un'unica realtà.

Tale era stata almeno la "ratio" di tutte le suddivisioni, sia nel III che
nel IV secolo. In pratica, dalla scomparsa di Teodosio in poi i due imperi
imboccarono dei cammini differenti e in taluni casi persino contrapposti. A
conferma dell'unità "teorica" dell'Impero, la monetazione di quel periodo
mostra i due Imperatori d'Occidente e d'Oriente seduti sullo stesso trono
ed entrambi sorreggenti il globo crucigero rappresentante l'ideale romano
di dominare l'intero mondo, con l'iscrizione SALVS REI PUBLICAE.⁶ Tuttavia,
leggi promulgate in Oriente erano ritenute valide per l'Occidente solo se
ratificate dall'imperatore occidentale, e viceversa, creando una divergenza
legislativa tra Occidente ed Oriente.⁷

Nel 476 Odoacre, re degli Eruli, depone l'ultimo imperatore d'Occidente,
Romolo Augustolo, e restituisce le insegne imperiali all'imperatore
d'Oriente Zenone, in segno di sottomissione. Da tale momento l'Impero
d'Oriente sarà l'unico a sopravvivere, considerandosi unico e legittimo
erede dell'Impero romano.

Periodo iniziale

La parte orientale del mondo romano (che successivamente avrebbe costituito
l'Impero romano d'Oriente) venne parzialmente risparmiata dalle difficoltà
che visse quella occidentale nel III e IV secolo (almeno fino alla
battaglia di Adrianopoli (378)), grazie alla sua più favorevole posizione
geografica, al suo maggior sviluppo economico e alla superiore ricchezza.
La prosperità economica dell'Oriente romano era dovuta, più che alle
cospicue risorse agricole del territorio, anche e soprattutto a una più
ampia diffusione dei commerci, i quali poggiavano su una fitta rete urbana.

Pochi anni dopo la morte del grande Teodosio e la formazione di un Impero
propriamente orientale e di uno occidentale (395), si scatenarono le
invasioni (V secolo). Queste ultime portarono rapidamente al collasso
l'Impero Romano d'Occidente e causarono, attorno all'anno 400, danni e
distruzioni in alcune zone dell'Impero d'Oriente (penisola balcanica) ad
opera dei Visigoti, senza però intaccare l'unità territoriale dello Stato.

Occidente ed Oriente uniti e divisi (395-476)

Il regno di Arcadio (395-408) fu segnato dal riacutizzarsi del problema
germanico e dai rapporti conflittuali con l'altra parte dell'Impero,
causati, in parte, dall'ambizione del generalissimo Stilicone di
reincorporare all'Occidente la Prefettura del pretorio dell'Illirico e di
ritagliarsi un proprio ruolo politico anche in Oriente. Nel 395 i foederati
Visigoti, stanziati nell'Illirico Orientale fin dal 382 a seguito
dell'accordo stipulato in quell'anno con Teodosio, si rivoltarono,
eleggendo come loro re Alarico e, negli anni immediatamente successivi,
devastarono la Tracia e la Grecia. L'arrivo di Stilicone sembrò poter
riportare la situazione sotto controllo, ma Arcadio - su suggerimento dei
suoi ministri e temendo che Stilicone volesse in realtà impadronirsi
dell'Illirico - ordinò al generale di ritirarsi, facendolo dichiarare
"nemico pubblico" dal Prefetto del pretorio Rufino, suo consigliere e uomo
di fiducia. Rufino fu fatto assassinare poco più tardi quasi certamente su
ispirazione di Stilicone che si avvalse, forse, della complicità di un
comandante barbaro, Gainas,⁸ nominato successivamente magister militum
praesentialis.

Le pretese di Alarico vennero accolte e il re federato di Roma venne
nominato magister militum per Illyricum (comandante dell'esercito romano in
Illirico). Alcuni anni più tardi però vi fu a Costantinopoli una reazione
antigermanica in cui fu coinvolto lo stesso Gainas, che, tentato invano di
impadronirsi del potere, andò incontro a una tragica fine. I Germani furono
da allora esclusi dall'esercito romano-orientale come foederati e riammessi
successivamente non sotto il comando dei propri capi, ma come mercenari
posti sotto il comando di un generale romano.⁹

Alarico e i Visigoti, comprendendo di non essere più accettati in Oriente,
decisero di volgersi più a Occidente, invadendo l'Italia (401 - 402) nel
tentativo di costringere Onorio ad arruolarli come foederati legittimando
così loro il possesso di un qualsiasi territorio romano-occidentale.
Stilicone, tuttavia, sconfisse ripetutamente gli invasori pur non facendo
prigioniero Alarico che poté così lasciare l'Italia. Alcuni anni più tardi
il generale romano sembra si fosse accordato con Alarico per occupare
congiuntamente l'Illirico strappandolo in tal modo all'Impero d'Oriente. Il
piano, però, non poté prosperare a causa dell'invasione della Gallia (e poi
della Spagna) da parte di Vandali, Alani e Svevi e dell'usurpazione in
Gallia e Britannia di Costantino III (406 - 407).

La morte di Arcadio (408), seguita pochi mesi più tardi da quella di
Stilicone, che, caduto in disgrazia e accusato di tradimento e collusione
con i Barbari, fu giustiziato per ordine di Onorio, permise una
normalizzazione dei rapporti fra i due imperi che tornarono a collaborare
fra di loro in funzione anti-germanica. Così quando Alarico invase per la
seconda volta l'Italia (408 - 410) l'Occidente romano ricevette aiuti
militari dall'Oriente: nel 409 il nuovo imperatore, Teodosio II (408-450),
inviò 4.000 soldati a Ravenna affinché Onorio potesse difendersi dai
Visigoti e dall'imperatore fantoccio Prisco Attalo, contribuendo a
salvargli il trono; nel 425 lo stesso Teodosio II inviò una spedizione in
Italia per deporre l'usurpatore Giovanni Primicerio e porre sul trono
d'Occidente l'Imperatore legittimo Valentiniano III, suo cugino; dal 431 al
435 il generale di Teodosio II, Aspar, combatté contro i Vandali in Africa
impedendo loro, almeno per il momento, di conquistare Cartagine; e, nel
441, una consistente flotta di 1100 navi fu inviata in Sicilia per unirsi
ad un esercito romano-occidentale capitanato da Ezio ed essere imbarcato
per l'Africa con il fine di liberarla dai Vandali che l'occupavano.¹⁰
Considerato che, nonostante la pace stipulata con la Persia nel V secolo,
il limes orientale non poteva essere sguarnito troppo di truppe, e che il
limes danubiano era minacciato dagli Unni (i quali invasero l'Impero
d'Oriente nel 421, 434, 441-442 e 447), i rinforzi che l'Impero d'Oriente
inviò a quello d'Occidente erano tutt'altro che trascurabili.¹¹

A conferma di quanto l'Impero d'Oriente non fosse indifferente al declino
dell'Occidente romano, il limes danubiano fu, nel 441, sguarnito delle
truppe ivi stanziate, che, come si è accennato, furono riunite in Sicilia
per essere imbarcate per l'Africa occupata dai Vandali. Gli Unni di Attila
ne approfittarono e, trovato un pretesto per rompere la pace, invasero
l'Illirico orientale e lo devastarono perché privo di un numero adeguato di
difensori, costringendo Teodosio II a richiamare le truppe inviate in
Sicilia e a rinunciare alla spedizione per liberare l'Africa. Negli anni
successivi (441-450) l'imperatore d'Oriente non poté più prestare aiuto
all'Occidente perché minacciato costantemente da Attila e dai suoi Unni,
che gli imposero il pagamento di un tributo annuale di 2100 libbre d'oro e
l'evacuazione di una fascia territoriale a sud del Danubio percorribile in
cinque giorni di marcia.

Sotto l'Imperatore Marciano (450-457) l'Oriente non rinunciò a sostenere
l'Occidente contro gli invasori: la cronaca di Idazio narra che contingenti
romano-orientali furono inviati in sostegno dell'Impero d'Occidente contro
gli Unni quando Attila invase l'Italia (452), contribuendo al suo ritiro.¹²
Il suo successore Leone I (457-474) allestì, nel 468, una nuova spedizione
di 1100 navi per aiutare l'Impero d'Occidente a recuperare l'Africa,
spendendo l'equivalente di più di un anno di entrate.¹³ Il fallimento
dell'impresa, dovuta forse al tradimento del generale Basilisco (accusato
da Procopio di Cesarea di essersi accordato con Genserico), condizionò
l'invio di ulteriori aiuti all'Occidente che vennero pressoché interrotti
essendo le casse dello Stato vuote a causa delle enormi spese sostenute per
allestire la spedizione.¹⁴

I Germani conservarono per gran parte del V secolo la propria importanza
sotto il profilo militare come mercenari (l'alano Aspar era molto influente
a corte), ma dall'epoca di Leone I (457-474) i romano-orientali riuscirono
ad affrancarsi da essi arruolando contingenti sempre più consistenti di
Isauri, una popolazione guerriera e scarsamente ellenizzata
dell'Anatolia.¹³ Lo stesso imperatore Zenone (474-491) era isaurico. Egli
fece eliminare i propri rivali, Aspar e suo figlio Ardaburio nel 471,
provocando tuttavia in tal modo la rivolta dei foederati goti stanziati in
Tracia, che appoggiavano Aspar. Solo nel 473 si riuscì a porre termine alla
rivolta con il pagamento di un tributo annuale di 2000 libre d'oro e la
nomina del capo dei Goti di Tracia Teodorico Strabone a magister militum e
"solo sovrano dei Goti". Successivamente, però, i Goti di Tracia si unirono
ai Goti Amali di Pannonia, condotti da Teodorico il Grande, portando alla
formazione della coalizione degli Ostrogoti. Questi ultimi furono un grave
problema per l'Impero d'Oriente, finché non si riuscì a dirottarli verso
l'Italia (489) con la speranza, che non andò delusa, di porre termine al
dominio di Odoacre.

Tra la caduta dell'Impero d'Occidente e Giustiniano (476-527)

Nel 476, anno della deposizione di Romolo Augusto, l'imperatore bizantino
Zenone ricevette da Odoacre le insegne imperiali dell'Occidente, come
riconoscimento esplicito della propria autorità sull'intero mondo romano.
Tale atto di sottomissione ebbe soprattutto un valore simbolico e non fu il
preludio di un'effettiva riunificazione dell'Impero. Agli imperatori
bizantini bastava che i sovrani dei nuovi regni romano-barbarici
riconoscessero la propria superiorità gerarchica e morale,
disinteressandosi delle aree occidentali occupate dalle tribù germaniche,
impoverite e ormai periferiche. Preferirono pertanto rafforzarsi nella zona
orientale, spostando in tal modo di fatto il baricentro degli interessi
economico-politici dell'Impero verso est.

Talvolta gli imperatori facevano sentire ancora la propria presenza in
Occidente con intrighi o mediante la concessione di prebende e onori ai
capi barbari (conferendo titoli e cariche, elargizioni monetarie e talvolta
anche dando loro in matrimonio principesse romano-orientali). Incuteva
molto più timore, all'epoca, il pericolo costituito dal forte Impero
persiano.¹⁵

L'imperatore aveva un'aura sacrale, che però differiva dalla divinizzazione
della sua persona dell'epoca imperiale: egli era il vicario divino sulla
Terra, typus Christi (simbolo vivente del Cristo) e garante della Chiesa
(come quando presenziava ai concili ecumenici quali quelli di Nicea, di
Efeso e di Calcedonia): la sua figura era una summa degli imperatori romani
e dei re d'Oriente.¹⁶

Fonte di gravi problemi fu la diffusione del monofisismo nelle province
asiatiche (Siria in particolare) e in Egitto. Gli imperatori del V secolo
cercarono generalmente di riassorbire tale eresia evitando di condannarla
apertamente e adottando talvolta dottrine di compromesso, come quelle che
ispirarono l'editto di Henotikòn, che però non soddisfece né la frangia più
estrema del monofisismo né il Papa. Vi fu anche chi, come Anastasio I,
appoggiò apertamente il monofisismo, suscitando a Costantinopoli una
rivolta, in occasione della pubblicazione di una versione monofisita del
Trisagion, che per poco gli fece perdere il trono (512).¹⁷ Oltre alle
questioni religiose, molto sentite, i problemi che preoccupavano l'Impero
d'Oriente erano la difesa dei confini nord-occidentali dalle popolazioni
germaniche, slave e uralo-altaiche, la ridefinizione giuridica, fiscale e
territoriale del territorio, i rapporti con l'Occidente e con il Papa e la
contesa con l'Impero persiano per il possesso di alcune aree a ridosso
della frontiera mesopotamica.

L'età di Giustiniano

Giustiniano fu l'ultimo imperatore romano di Bisanzio¹⁸ e il più grande
autocrate che sedette sul trono bizantino.¹⁹ Nipote dell'imperatore
Giustino I era, come lui, di umili origini e nato in un piccolo centro
latinofono della Macedonia settentrionale. La sua provenienza e formazione
romano-latine e non greche, furono gravide di conseguenze.²⁰ L'aspirazione
universalistica che sempre contraddistinse la sua opera aveva una matrice
romana e cristiana ad un tempo: il concetto di imperium romano si
identificava infatti per Giustiniano sia con l'ecumene cristiana che con la
restaurazione della grandezza romana vista come una missione sacra.¹⁸ Sotto
il suo regno «Per l'ultima volta il vecchio impero romano spiegò tutte le
sue forze e visse il suo ultimo periodo di grandezza, sia dal punto di
vista politico, che da quello culturale»²¹

La riconquista dell'Occidente e i rapporti con la Persia (527-565)

Durante il regno di Giustiniano I, salito al trono nel 527, si assistette
all'ultimo concreto tentativo di riconquistare le regioni occidentali, per
ristabilire l'unità dell'Impero romano (renovatio imperii). Tale tentativo
fu coronato da un parziale, anche se in taluni casi effimero, successo.
Sotto il comando dei generali Belisario prima e Narsete poi, i Bizantini
riuscirono a riconquistare le province dell'Africa Settentrionale
(533-534), parte della Spagna meridionale e, al termine della
sanguinosissima guerra gotica (535-555) combattuta contro gli Ostrogoti,
l'intera Italia. Se la maggior parte di quest'ultima fu persa una
quindicina d'anni più tardi a seguito dell'invasione longobarda, iniziata
nel 568, la Spagna bizantina fu persa solo un secolo più tardi (intorno al
624), mentre l'Africa nord-occidentale fece parte dell'Impero romano
d'Oriente per oltre un secolo e mezzo (fino al 698). Sotto Giustiniano
l'Impero bizantino raggiunse, attorno alla metà del VI secolo, la massima
espansione territoriale della sua storia (395-1453).

Lo squilibrio creato a oriente dalle campagne in Europa occidentale fu
subito colto dai Persiani, che tra il 540 e il 562 invasero l'Armenia e la
Siria, occupando momentaneamente anche la metropoli di Antiochia. Nel 562
Giustiniano riuscì a ottenere la pace con la Persia al prezzo di un caro
tributo. Nel (542-546) una gravissima epidemia di peste (la cosiddetta
peste di Giustiniano) flagellò Costantinopoli e l'intero Impero, che subì
una forte flessione demografica. Pochi anni più tardi (559) la capitale
veniva salvata a stento da un'orda di invasori unni e slavi.

Sviluppo culturale e artistico

Durante il regno di Giustiniano operò il massimo storico in lingua greca
dall'epoca di Polibio, Procopio di Cesarea, e uno fra i più grandi
grammatici latini della tarda antichità, Prisciano. Nel campo del diritto
venne prodotta, per volontà dell'imperatore, la più monumentale
ricompilazione legislativa romana dell'antichità: quel corpus iuris civilis
che rappresenta il più straordinario lascito di Bisanzio all'Occidente. Un
gruppo di giuristi coordinati dal celebre Triboniano, portarono a
compimento l'impresa in pochi anni, raccogliendo e aggiornando gli antichi
codici legislativi romani. Il Corpus fu redatto quasi interamente in
latino, anche se per molte leggi più recenti (le cosiddette Novellae
Constitutiones), promulgate in massima parte da Giustiniano, si utilizzò il
greco, lingua d'uso nella maggior parte dell'Impero romano d'Oriente (ma
non nell'ambito giuridico e militare, mentre la corte, all'epoca, era
ancora bilingue).

In epoca giustinianea venne a maturazione la sintesi fra le tradizioni
artistiche d'Oriente ed Occidente, ed in modo particolare fra l'arte romana
e quella siriaco-orientale dando vita a uno stile profondamente originale,
anche se ancorato alla tradizione.²² Tale stile, che si era andato
sviluppando nel corso del IV e V secolo, si diffuse in tutta Europa e trovò
la sua espressione più alta nell'architettura, soprattutto di carattere
religioso. Fra le costruzioni ecclesiastiche nate per volere imperiale
ricordiamo Santa Sofia, chiesa dedicata alla Sapienza di Dio o dell'Hagia
Sophia, ed edificata negli anni Trenta del VI secolo. Santa Sofia
rappresenta la massima creazione dell'architettura bizantina di ogni tempo
e dell'arte cristiana in Oriente²³ divenendo in breve il centro della vita
religiosa dell'impero e della Chiesa ortodossa e l'apogeo
dell'urbanizzazione cristiana della città, che deve al grande imperatore
l'erezione di 32 chiese, 4 palazzi, il foro dell'augusteo e 6 ospizi.²⁴ In
quegli anni altre metropoli d'Oriente e d'Occidente saranno abbellite da
magnifici edifici civili e di culto. Fra queste ultime non possiamo non
menzionare Ravenna, roccaforte del potere romano-orientale in Italia, che
verrà adornata da due splendide chiese: San Vitale, consacrata nel 547 e
Sant'Apollinare in Classe, del 549.

In questo clima di trionfo della religione cristiana (dopo aver compiuto
nei due secoli precedenti la propria irresistibile ascesa e diffondendosi
fra le masse), fu chiusa la quasi millenaria Accademia d'Atene (529), anche
se continuò a funzionare, in forma ridotta, per alcuni decenni.²⁵ Molti fra
i suoi docenti furono costretti, tuttavia, a rifugiarsi in Persia, per poi
tornare, senza più poter esercitare, grazie alla "pace eterna" siglata da
Giustiniano con Cosroe I.

L'impero sotto assedio (565-641)

Nel 568-569 i Longobardi invadevano l'Italia stremata dalla guerra, molto
probabilmente perché pressati dall'espansionismo avaro, anche se secondo la
tradizione tramandata da Paolo Diacono (ma considerata inattendibile dalla
storiografia odierna) sarebbero stati spinti a invaderla dallo stesso
Narsete per vendetta contro Giustino II, che lo aveva richiamato a
Costantinopoli.²⁶

Ben presto l'Impero perse, dunque, il controllo dell'Italia a vantaggio dei
Longobardi, conservando solo alcune zone costiere e, all'interno, un
modesto corridoio umbro che collegava Roma con Ravenna.²⁷ Nel frattempo la
Spagna bizantina subiva la controffensiva dei Visigoti condotti da re
Leovigildo, che riconquistò varie città, mentre la Prefettura del pretorio
d'Africa era minacciata dalle incursioni del re locale Garmul, sconfitto
dal generale (e poi esarca d'Africa) Gennadio solo nel 578. Il nuovo
Imperatore Giustino II, invece di inviare rinforzi in Occidente per
salvaguardare i territori riconquistati da Giustiniano, decise incautamente
di violare la tregua con la Persia, ritenendo umiliante continuare a pagare
il tributo ai Persiani che Giustiniano aveva accettato di versare per
comprare la pace.²⁸

La nuova guerra contro la Persia, iniziata nel 572 e terminata solo
vent'anni dopo (591), portò inizialmente alla perdita di Dara e impegnò per
parecchio tempo la maggior parte delle truppe dell'Impero d'Oriente,
distogliendole dalla difesa dei Balcani e dei territori occidentali
riconquistati da Giustiniano. Quando, dunque, intorno al 580, i Balcani
furono invasi da Slavi e Avari, l'Impero non poté opporre forze sufficienti
per respingerli, con il risultato che grosse porzioni dei Balcani furono
occupate da Slavi (mentre gli Avari erano intenzionati a compiere
incursioni non per stabilirsi entro i confini dell'Impero, ma per lo più a
fini di saccheggio e per costringere l'Impero ad aumentare il tributo).

L'Imperatore Maurizio (582-602) ereditò dunque una situazione disperata,
con l'Impero invaso da tutti i fronti. In Occidente tentò di porvi rimedio
costituendo gli Esarcati, una sorta di vicereami governati da un esarca con
autorità sia civile che militare, nel tentativo di rendere i territori
occidentali in grado di autodifendersi senza ricevere aiuti da Oriente, e
cercando l'alleanza dei Franchi contro i Longobardi.²⁹ Sempre Maurizio, nel
597, stabilì che alla sua morte si sarebbe ricostituito l'Impero
d'Occidente, governato dal figlio minore Tiberio, mentre l'Impero d'Oriente
sarebbe andato al primogenito Teodosio; secondo Ostrogorsky, questa sarebbe
la prova che «non si era rinunciato all'idea dell'Impero romano universale,
né a quella dell'unico Impero romano governato collegialmente, con
amministrazione distinta delle sue due parti».³⁰ Tuttavia la morte violenta
di Maurizio, ucciso dall'usurpatore Foca (602-610), mandò a monte i suoi
piani.

In Oriente, invece, Maurizio cercò di risolvere un problema per volta: cioè
prima vincere la guerra contro la Persia e, solo dopo aver risolto il
problema persiano, riconquistare i Balcani agli Slavi e Avari. Vinto nel
591 il conflitto contro la Persia, approfittando di una guerra civile
scoppiata nell'Impero sasanide, e ottenuta parte dell'Armenia, Maurizio
poté quindi volgere una gran parte del suo esercito contro Slavi e Avari,
nel tentativo di scacciarli dai Balcani e respingerli oltre Danubio. Le sue
campagne, durate fino al 602, furono nel complesso vittoriose e portarono
al ripristino del limes danubiano, ma la sua politica volta al risparmio
generò nel 602 un ammutinamento nell'esercito che gli costò il trono.³¹

Dopo la morte dell'imperatore bizantino Maurizio a opera del sopracitato
Foca, l'imperatore sasanide Cosroe II usò questo come pretesto per
riconquistare la provincia romana di Mesopotamia.³² Foca, un imperatore
impopolare che viene spesso descritto da fonti bizantine come un "tiranno",
fu bersaglio di numerose cospirazioni a opera del Senato e venne alla fine
deposto nel 610 da Eraclio che divenne il nuovo imperatore bizantino.³³
Sotto Foca ed Eraclio, la situazione in Oriente e nei Balcani degenerò nei
primi vent'anni del VII secolo: i Persiani, rotta la pace con il pretesto
di vendicare l'assassinio di Maurizio, dilagarono in Oriente, conquistando
Siria, Palestina e Egitto e devastando l'Asia Minore; gli Avari e gli Slavi
ripresero l'offensiva, strappando di nuovo all'Impero l'Illirico.³⁴ ³⁵ Nel
626 Costantinopoli stessa si trovò assediata da Persiani e Avari, ma la
città resistette e l'Impero riuscì a sopravvivere. Nel frattempo, in
Occidente, i Visigoti riuscirono nel 624 circa a cacciare i Bizantini dalla
Spagna, mentre, in Italia, Bisanzio e i Longobardi erano in pace fin dal
603, grazie alla politica conciliante dell'esarca Smaragdo. L'esarca Isacio
(625-643) continuò a rinnovare la tregua con i Longobardi, ma non poté
impedire loro - sotto il regno di Rotari - di conquistare la Liguria e, in
Veneto, Oderzo e Altino (639/643).

Eraclio riuscì invero a recuperare il terreno perduto con una serie di
campagne orientali durate dal 622 al 628, vincendo inaspettatamente la
guerra contro la Persia e recuperando i territori orientali (628). La
guerra sfinì però sia i Bizantini che i Sasanidi, e li rese estremamente
vulnerabili agli Arabi.³⁶ I Bizantini vennero infatti sconfitti dagli Arabi
nella Battaglia del Yarmuk nel 636, quando Ctesifonte era già caduta due
anni prima.³⁷ Siria e Palestina caddero presto in mano araba e l'Egitto
venne annesso al Califfato Rashidun nel 642.³⁸

Alto medioevo

Nel 641, dunque, l'Impero, ridotto all'Asia Minore e Tracia con enclavi in
Italia, Africa e Balcani, si era ridotto ai minimi termini. Ciò che
l'Impero perse in territorio, però, lo guadagnò in uniformità. Eraclio
ellenizzò completamente l'Impero rendendo il greco la lingua ufficiale e
prendendo il titolo di Basileus ("Re") invece del vecchio termine romano
Augustus. L'Impero era ora notevolmente differente nella religione,
rispetto alle ex terre imperiali dell'Europa occidentale, anche se le
province bizantine meridionali differivano significativamente da quelle
settentrionali nella cultura e praticavano il cristianesimo monofisita
piuttosto che quello ortodosso.

La perdita delle province meridionali in favore degli Arabi, rese più forte
l'ortodossia nelle province rimanenti. Eraclio divise l'impero in un
sistema di province militari chiamate themata per fronteggiare gli assalti
permanenti, con la vita urbana che declinava al di fuori della capitale,
mentre Costantinopoli continuava a crescere consolidando la sua posizione
di città più grande (e civilizzata) del mondo. I tentativi arabi di
conquistare Costantinopoli fallirono di fronte alla superiorità della
marina bizantina e al suo monopolio di una tuttora misteriosa arma
incendiaria, il fuoco greco. Dopo aver respinto gli iniziali assalti arabi,
l'Impero iniziò un progressivo e parziale recupero delle sue posizioni.

L'VIII secolo fu dominato dalla controversia sull'iconoclastia. Le icone
vennero bandite dall'Imperatore Leone III, portando alla rivolta gli
iconoduli dell'Impero. Grazie agli sforzi dell'Imperatrice Irene, il
Secondo Concilio di Nicea si riunì nel 787 e affermò che le icone potevano
essere venerate ma non adorate. Irene tentò anche un matrimonio di alleanza
con Carlo Magno, che avrebbe unito i due imperi, ma questi piani non
giunsero a nulla. La controversia iconoclasta ritornò nel IX secolo, ma le
icone vennero ripristinate nell'843. Queste controversie non aiutarono le
relazioni, che andavano disgregandosi, con la Chiesa Cattolica Romana e il
Sacro Romano Impero, che stavano iniziando a guadagnare da soli più potere.

La lotta per la sopravvivenza (641-717)

Dopo i brevi regni dei due figli di Eraclio, Costantino III ed Eracleona,
conclusisi entrambi tragicamente dopo pochi mesi, prese il potere Costante
II (641-668), figlio di Costantino III e nipote di Eraclio, alla tenera età
di undici anni. Vista la minore età, per i suoi primi anni di regno
Costante II fu posto sotto la tutela del Senato bizantino. Nel frattempo,
dopo un tentativo fallito da parte dei Bizantini di riconquistare l'Egitto
(645), gli Arabi, compresa l'importanza di costruire una flotta in grado di
competere alla pari con quella bizantina, allestirono una potente flotta,
che inflisse pesanti sconfitte a quella bizantina e iniziò a compiere raid
nelle isole del Mediterraneo orientale, tra cui Creta e Rodi.³⁹

Una guerra civile scoppiata nel califfato arabo negli anni cinquanta del
settimo secolo impedì però agli Arabi di attaccare Costantinopoli: nel 659,
per assicurarsi la neutralità di Bisanzio nel corso della guerra civile,
gli Arabi accettarono di pagare a Bisanzio un tributo in cambio di una
tregua triennale.⁴⁰ Costante II ne approfittò (secondo almeno Treadgold)
per riorganizzare l'esercito secondo il sistema dei themata (in passato
attribuito ad Eraclio) e per tentare di riconquistare l'Italia. Partito per
l'Italia con almeno 20.000 soldati e sbarcato a Taranto nel 663, Costante
II tentò di occupare Benevento fallendo nell'impresa, dopodiché - dopo aver
visitato Roma per 10 giorni, l'antica capitale - si fermò a Siracusa, dove
pose la propria residenza⁴¹ e proclamò capitale dell'impero⁴² . L'eccessivo
fiscalismo e l'opposizione alla Chiesa di Roma (dovuta alla promulgazione
del Typos, editto imperiale che vietava le discussioni religiose e accusato
dal Pontefice di favorire l'eresia monotelita) gli provocarono l'odio tra
la popolazione locale e nel 668 l'Imperatore venne assassinato in una
congiura,⁴³ e dall'esercito fu proclamato Mecezio.

Il figlio Costantino IV, rimasto a Costantinopoli, vendicò l'assassinio del
padre sedando la rivolta - con relativa usurpazione - in Sikelia. Gli
Arabi, nel frattempo, sferrarono diverse incursioni e saccheggi in
Anatolia, e tra il 674 e il 678 assediarono addirittura Costantinopoli.
L'attacco non ebbe successo grazie all'uso del fuoco greco con cui i
Bizantini incendiarono le navi arabe distruggendo la loro flotta e alla
fine venne firmata una tregua di trent'anni con il califfato arabo.⁴⁴ Nel
frattempo, nel 680, i Bulgari iniziarono a stanziarsi nei Balcani e furono
vani tutti i tentativi da parte di Costantino IV (668-685) prima e del
figlio Giustiniano II (685-711) poi di scacciarli. Nel 698 gli Arabi
conquistarono anche l'Esarcato di Cartagine e ripresero a minacciare
l'Impero con raid frequenti in Anatolia.

L'Impero, nel frattempo, ricadde nell'instabilità politica. La politica
autocratica e dispotica di Giustiniano II provocò la sua detronizzazione,
il taglio del naso e l'esilio in Crimea nel 695; il suo successore,
Leonzio, regnò per soli tre anni, per essere poi detronizzato da
un'ulteriore rivolta che portò al trono Tiberio III; ancora, nel 705
Giustiniano II riuscì a recuperare il trono, detronizzando Tiberio III, per
poi perderlo di nuovo nel 711, in seguito alla rivolta di Filippico. Nei
successivi sei anni si succedettero una serie di effimeri imperatori
(Filippico, Anastasio II, Teodosio III), i cui regni durarono non più di
due anni; una tale instabilità politica comprometteva ovviamente le
possibilità da parte dei Bizantini di resistere alle offensive arabe.

L'iconoclastia (717-843)

Nel 717 Leone III (717-741) si impadronì del trono rivoltandosi al
precedente imperatore Teodosio III e riuscì a respingere l'assedio arabo
della Capitale avvenuto nel 717-718, salvando l'Impero dalla
capitolazione.⁴⁵ In quegli anni, tuttavia, in seguito ad accese discussioni
nella Chiesa sull'eccessiva venerazione delle icone religiose, l'Imperatore
iniziò a parteggiare per la fazione favorevole alla loro distruzione: era
la cosiddetta iconoclastia, che generò una crisi che si protrasse fino al
IX secolo.

Nel 726 l'Imperatore fece rimuovere un'icona dalla porta del palazzo,
suscitando una rivolta nella capitale e nel thema Ellade, mentre nel 730
sembra che l'Imperatore abbia emanato un vero e proprio editto iconoclasta
(a favore della distruzione delle immagini, ritenute fonte di idolatria).⁴⁶
L'iconoclastia spinse l'Impero, a causa delle dispute interne, sull'orlo di
una guerra civile e causò delle rivolte anti-bizantine in Italia, che
facilitarono l'espansione dei Longobardi a danni dell'esarcato; nel 751
Ravenna, capitale dell'Esarcato bizantino, cadde in mano longobarda,
avvenimento che segnò la fine della dominazione bizantina dell'Italia
centrale; infatti il Papa chiamò i Franchi contro i Longobardi, che vennero
sconfitti e costretti dal re franco a cedere l'esarcato al Papa, decretando
la nascita dello Stato della Chiesa e l'inizio del potere temporale dei
Papi, che si staccarono così dalla dominazione di Bisanzio.⁴⁷

La politica iconoclasta fu proseguita con maggior vigore e fermezza dal
figlio Costantino V (741-775), che si attirò talmente tanto odio tra gli
iconoduli (veneratori delle immagini) a tal punto che le fonti iconodule
gli affibbiarono il soprannome di "Copronimo" (nome di sterco) perché
avrebbe defecato sul fonte battesimale al momento del battesimo. Nel 754
Costantino V convocò un concilio a Hieria che approvò l'iconoclastia,
ordinando la distruzione delle immagini sacre nelle chiese e la loro
sostituzione con immagini di argomento profano.⁴⁸ Costantino V iniziò
quindi a perseguitare apertamente i monaci - considerati un nemico politico
-, confiscando i loro monasteri e costringendoli ad abbandonare la vita
monastica minacciando in caso contrario l'accecamento.⁴⁹ La lotta contro i
monaci sembra dovuta a contrastare il loro potere e incamerare le loro
ricchezze. Tuttavia non vanno dimenticati i successi dell'Imperatore contro
gli Arabi e i Bulgari, che portarono anche a una sia pur molto limitata
espansione dell'Impero.

Dopo il breve regno di Leone IV (775-780), il trono fu assunto da
Costantino VI (780-797) sotto la reggenza della madre Irene (797-803).
Quest'ultima, devota alle icone, fece convocare un concilio a Nicea nel 787
che condannò come eretica l'iconoclastia ristabilendo la venerazione, ma
non l'adorazione, delle icone.⁵⁰ Nel frattempo, ambiziosa a regnare da
sola, tramò da dietro le quinte in modo da rendere suo figlio impopolare,
in modo da poterlo detronizzare con facilità. Nel 797, infine, con un colpo
di stato, lo detronizzò e lo fece accecare, assumendo da sola il potere.
Per la prima volta, a Bisanzio, una Imperatrice regnava non da "Imperatrice
consorte" ma da "Imperatrice regnante", a tal punto che si fece chiamare
"Basileus" ("Imperatore") e non "Basilissa" ("Imperatrice").⁵¹ Nell'800,
considerando vacante il trono di Costantinopoli perché retto da una donna
che per di più si era appropriata illegalmente del potere con un colpo di
stato, il Papa elesse Imperatore dei Romani il Re dei Franchi e dei
Longobardi Carlo Magno; l'incoronazione venne considerata illegittima da
Costantinopoli e Carlo Magno cercò di risolvere il problema proponendo a
Irene di sposarlo in modo da unificare Occidente e Oriente; tuttavia il
piano fallì a causa di un golpe che detronizzò Irene.⁵²

Assunse il trono Niceforo I (803-811), il quale, nel tentativo di porre
rimedio alle riforme fiscali di Irene che avevano danneggiato il bilancio
dello Stato, cercò di risanare il bilancio alzando le tasse. I
provvedimenti fiscali di Niceforo - definiti da Teofane Confessore i "dieci
misfatti" - gli attirarono una certa impopolarità specialmente tra il ceto
monastico, ma erano necessari per il bene dello Stato.⁵³ Durante il regno
di Niceforo, Bisanzio iniziò a recuperare il controllo della Grecia
slavizzata, ma subì una catastrofica sconfitta contro i Bulgari nell'811 a
causa di un'imboscata nella quale finì ucciso lo stesso Imperatore.⁵⁴ La
capitale sembrò a questo punto in pericolo a causa della minaccia bulgara,
ma i suoi successori riuscirono a stabilizzare la situazione, salvando
l'Impero dai Bulgari.⁵⁵

Nel frattempo gli iconoclasti tornarono al potere con Leone V (813-820),
che ripristinò l'iconoclastia.⁵⁶ I suoi successori appartenenti alla
dinastia amoriana - Michele II (820-829) e Teofilo (829-842) - mantennero
l'iconoclastia (soprattutto Teofilo), ma questa venne poi abolita
all'inizio del regno del figlio di Teofilo, Michele III, nell'843, per
opera della madre e reggente di Michele III, Teodora. Vennero però perse le
isole di Creta (nell'863, riconquistata solo nel 961) e la Sicilia
(conquistata dagli emiri di Kairouan tra l'827 e il 902). Il più grande
traguardo di quell'epoca fu invece la cristianizzazione di gran parte
dell'Europa orientale da parte della Chiesa greca.

Nuovo apogeo

L'Impero raggiunse un periodo di grande splendore sotto gli imperatori
macedoni, tra la fine del IX e l'inizio dell'XI secolo. Nel 961 Creta venne
riconquistata con una spedizione. Non è nota la località in cui sbarcarono
le truppe imperiali, anche se allo sbarco seguì immediatamente un aspro
combattimento contro i Saraceni. Dopo 3 giorni di relativa calma, in cui fu
possibile portare a termine le operazioni di sbarco ed effettuare
ricognizioni dell'isola, gli Arabi ritornarono all'attacco ma dovettero
ripiegare alla volta di Candace, ritenuta imprendibile e stimata baluardo
difensivo dell'intera isola. Raggiunta la capitale, Niceforo, pensando che
non fosse possibile conquistare la città con un assalto diretto, fece
iniziare i lavori necessari per un lungo assedio: cercò di isolare Candace
sia via mare che via terra, per prevenire eventuali tentativi di
ricollegamento con la Siria, la Cilicia, l'Egitto e, persino, la lontana
Andalusia. Una cosa è certa: le richieste di aiuto da parte dell'emiro di
Creta al Califfo egiziano e a quello di Cordova, grazie al blocco navale,
rimasero senza risposta, e le forze arabe che tentarono lo sbarco furono
fatte a pezzi. Per il blocco via terra, la città fu circondata da un ampio
fossato e da una palizzata.

Ciò nonostante non mancarono i tentativi per sbaragliare gli assedianti,
risultati tutti infruttuosi. Tra questi quello del vecchio amera Kourupas
che, al comando di quasi 40.000 uomini, inviati in buona parte dal Califfo
d'Africa ed in parte raccolti tra i superstiti dell'isola, guidò una
spedizione contro il campo bizantino, per favorire la sortita degli
assediati. L'operazione però fallì, anche perché Niceforo, grazie ad alcune
informazioni segrete, riuscì a prevenire le mosse del nemico: ne derivò una
terribile strage dei difensori di Candace.

Durante il lungo assedio (dall'estate 960 alla primavera 961) non mancarono
atti di crudeltà da parte di Foca e del suo esercito. È riferito che:
"Ordinò che le teste dei nemici uccisi fossero lanciate con le fionde a
guisa di dardi, sicché la breve estensione del cielo si mostrasse macchiata
della strage dei barbari ed il popolo peccatore sapesse che per loro era
una pena anche la collocazione delle membra. Lanciavano le teste al posto
dei sassi; colpivano spesso anche i loro padri, ed i fratelli, e chi moriva
in battaglia diveniva omicida nella strage dei padri" (Teod.Diac. II 60-69;
trad. G. Attanasio, 1995). Sempre Teodosio Diacono ci riferisce che: "Il
capo dei frombolieri, poi, o Signore, fa qualcosa degna, e molto, di riso.
Infatti, dopo aver legato alla fionda un asino ottuso, ordina di lanciare
un asino vivo fra gli asini. Essi allora, occupati a legarlo con le corde,
scagliano l'infelice per le vie del cielo. Quello agitava le zampe,
scalciava, saliva per il cielo il rustico asino; prima di nessuna
importanza, ora librato in alto, il somaro pigro e lento in terra, correndo
per il cielo, incuteva allora terrore ai Cretesi. […] Il comandante,
osservando questo somaro divenuto volatile, distogliendo la mente dalla
tempesta delle preoccupazioni, disse sorridendo agli altri generali: < O
compagni, quelle belve ricevano come cibo questo strano uccello, che giace
ora là dentro; come venuto da luoghi impervi e nascosti riempirà di cibo la
loro mensa: infatti, io penso che essi abbiano bisogno delle cose
necessarie >" (Teod.Diac. III 173-195; trad. G. Attanasio, 1995).

Nei 7 mesi di assedio anche i musulmani di Creta e quelli d'Africa
tentarono più volte di rompere il blocco per soccorrere gli abitanti di
Candace che erano ormai ridotti alla fame, ma che rifiutavano di arrendersi
conoscendo il terribile destino a cui sarebbero andati incontro. La
situazione, tuttavia, non fu facile neppure per le truppe imperiali, tanto
che Bringa fu costretto ad inviare nuovi rifornimenti e scorte per impedire
lo scompaginamento dell'esercito. Il tutto fu aggravato anche da una
carestia che si era propagata a macchia d'olio per tutto l'Oriente e che
rendeva difficile il reperimento di generi alimentari.

Candace, però, cadde il 7 di marzo 961, quando fu sferrato l'assalto
diretto, preceduto da un lungo bombardamento delle mura da parte delle
macchine da guerra; seguì la rapida sottomissione dell'intera isola. Lo
stesso Niceforo Foca organizzò e guidò la successiva riorganizzazione: fece
abbattere le mura di Candace, oramai devastata dal lungo saccheggio, anni
di pirateria vi avevano fatto, infatti, affluire grandi ricchezze, e
costruire la fortezza di Temenos su una collina adiacente per le truppe di
stanza, in gran prevalenza armene; favorì la ricristianizzazione della
popolazione e la ricostruzione dei luoghi di culto, avvalendosi della
collaborazione dell'amico d'infanzia Atanasio, futuro rinnovatore del
monachesimo del monte Athos. Successivamente lo stesso Niceforo Foca e il
suo nipote e generale Giovanni Zimisce attaccarono la Siria. Nel 962 la
città di Aleppo si arrese ai Bizantini, nel 963 Giovanni Zimisce nella
battaglia della "Collina Sanguinaria" riconquistò buona parte della
Cilicia, nel 964 Adana e Anazarba furono conquistate; tuttavia solo l'anno
dopo, nel 965 con la conquista di Mamistra e di Tarso, la Cilicia fu
interamente riconquistata. Nello stesso anno anche Cipro fu riconquistata.
Nel 969 anche Antiochia, città di importanza vitale e sede di un
Patriarcato della Pentarchia, fu nuovamente annessa a Bisanzio. Nel 970
Zimisce, oramai divenuto imperatore, occupò la Siria fino alla città di
Damasco e successivamente la Palestina nel 975: era arrivato alle porte di
Gerusalemme, tuttavia non assedio la Città Santa perché capì di essere
troppo isolato dal resto dell'esercito. Si ripromise che l'anno seguente la
città sarebbe stata riconquistata, ma purtroppo una volta ritornato a
Costantinopoli l'Imperatore morì. Gli succedette Basilio II.

Un'altra campagna contro i musulmani avvenne quando Basilio II stava
conducendo la guerra in Macedonia, la Siria fu invasa dai Fatimidi, che
inflissero ai Bizantini una sconfitta sull'Oronte (15 settembre 994) e
strinsero d'assedio Aleppo. L'Imperatore dovette interrompere
momentaneamente la campagna contro i Bulgari per correre a salvare
l'Oriente dalla capitolazione.

Nel 995 Basilio II radunò quarantamila uomini ad Antiochia in modo da
trasportare velocemente il suo esercito di fanteria verso la Siria a dorso
di mulo. Le regioni limitrofe, difatti, erano sconquassate da disordini,
causati dai musulmani e i soldati giunsero appena in tempo per riuscire a
difendere Aleppo. In breve l'imperatore riuscì a sconfiggere l'esercito
islamico, che si ritirò in Siria, e a occupare Raphamea e Emesa[21].

A questa spedizione si aggiunse la distruzione del regno Bulgaro. Tra il
1001 e il 1004 Basilio iniziò una campagna punitiva contro i Bulgari, che
procedette lenta ma con ottimi risultati e grazie alla quale i Bizantini
riuscirono a riconquistare tutta la penisola balcanica orientale.
Inizialmente Basilio invase e occupò i dintorni di Serdica, successivamente
invase la Macedonia, riconquistò la Tessaglia ed espugnò, dopo un assedio
di otto mesi, la fortezza di Vidin, lungo il corso del Danubio.

Da quella fortezza Basilio si diresse a meridione, dove inflisse un'altra
sconfitta a Samuele presso il fiume Vardar (1004).

Dopo queste vittorie, con le quali aveva strappato a Samuele metà del suo
impero, Basilio decise di tornare a Costantinopoli. L'anno successivo,
ripresa la campagna, riuscì a espugnare Durazzo grazie a un provvidenziale
tradimento[25]. Degli anni successivi di campagne non sappiamo molto.

L'odio dell'imperatore contro i Bulgari, causato dalla disastrosa campagna
condotta contro di loro vent'anni prima, non era stato attenuato dal tempo.
Dopo la vittoria conseguita nell'alta valle dello Strimone, il 4 ottobre
del 1014, nella battaglia di Kleidion, la sua ferocia nel punire la
popolazione fu tale da fargli assumere l'appellativo di Bulgaroctono,
ovvero "massacratore di Bulgari". Essendogli sfuggito lo Zar Samuele di
Bulgaria (997-1014), Basilio catturò circa 14.000 Bulgari, li accecò tutti
e li mandò dal loro re, che nel frattempo era riparato nella fortezza di
Prespa (Macedonia). Essi erano stati messi in fila a gruppi di cento, e al
primo della fila era stato cavato un occhio solo, in modo che potesse
condurre i suoi compagni. Lo Zar, sconvolto, morì due giorni dopo, vedendo
come la sua grande armata era stata distrutta.

A Samuele succedette il figlio Gabriele, che implorò la pace offrendosi di
diventare vassallo dell'Impero; Basilio rifiutò e continuò l'offensiva,
conquistando altre città. Gabriele morì nel 1015 ucciso da Giovanni, suo
cugino, che gli succedette; il nuovo zar tentò di nuovo di giungere alla
pace, dicendo di essere disposto ad accettare il vassallaggio. In un primo
momento l'Imperatore bizantino accettò ma quando vide che, nonostante i
patti, lo zar avesse pianificato di aggredire Durazzo, il basileus si
infuriò e attaccò Giovanni, conquistando Ocrida e accecando i prigionieri.

A questo punto i Fatimidi invasero di nuovo l'oriente conquistando il
protettorato bizantino di Aleppo mentre il re di Georgia Giorgio aveva
aggredito il thema di Iberia, ma Basilio non si fece distrarre da tali
offensive e continuò la conquista di ciò che rimaneva del potente Impero
bulgaro. Giovanni tentò una disperata resistenza, ma morì nel tentativo di
espugnare Durazzo (febbraio 1018). Venuto a conoscenza della morte dello
zar, Basilio decise di condurre l'offensiva finale, occupando di nuovo
Ocrida (recuperata poco tempo prima da Giovanni) e annettendo completamente
la Bulgaria occidentale all'Impero. Con questa vittoria Basilio riportò
tutta la penisola balcanica sotto il controllo dell'Impero. Basilio celebrò
la vittoria prima nel Partenone di Atene, da tempo trasformato in chiesa
cristiana, e successivamente a Costantinopoli.

All'ascesa al trono di Alessio nel 1081 l'Impero versava in condizioni
gravissime, circoscritto a Grecia e Macedonia, finanziariamente sul
lastrico e scosso da violente lotte intestine. Mai in tutta la storia era
stato così vulnerabile. La disastrosa sconfitta di Manzicerta ad opera dei
Turchi selgiuchidi, avvenuta solo sette anni prima, aveva avuto pesanti
strascichi: la perdita dell'Asia minore (circa metà dei possedimenti
imperiali) privava Costantinopoli della vitale fonte di reclutamento per il
suo esercito costituita dalle provincie anatoliche, la indeboliva
fortemente sul piano economico e lasciava la capitale direttamente esposta
agli attacchi dei nemici.

Inoltre, i Normanni della Sicilia avevano approfittato della temporanea
debolezza militare dell'Impero per sferrare un'offensiva decisiva contro le
roccaforti greche in Italia, cacciando i Bizantini da tutto il meridione.

Meno di un secolo dopo aver raggiunto il suo apogeo sotto Basilio II,
l'Impero bizantino era caduto in una situazione che faceva temere
addirittura il suo collasso.

I crociati prima di aver conquistato la Terra Santa si recarono a
Costantinopoli e di qui iniziarono il loro viaggi.

Sfruttando gli attacchi crociati contro i Turchi Alessio Comneno attaccò i
Turchi riprendendo i territori persi: l'opera fu continuata da suo figlio
Giovanni II Comneno e da suo Nipote Manuele Comneno

Fine dell'Impero

Federico Barbarossa intraprese azioni ostili contro l'Impero Bizantino
durante la Terza Crociata, ma fu la Quarta che ebbe gli effetti più
devastanti. Anche se l'intento della crociata era di conquistare l'Egitto,
sotto l'influenza dei Veneziani, la crociata espugnò Costantinopoli (sotto
il comando del marchese del Monferrato) nel 1204. Come risultato venne
fondato un regno feudale di breve durata, l'Impero Latino (vedi Battaglia
di Adrianopoli), e il potere bizantino fu indebolito permanentemente.

Dall'Impero Latino scaturirono tre stati bizantini: l'Impero di Nicea, il
Despotato d'Epiro e l'Impero di Trebisonda. Il primo, controllato dalla
dinastia dei Paleologi, riuscì a riconquistare Costantinopoli nel 1261 e
sconfisse l'Epiro, rivitalizzando l'Impero ma dando troppa attenzione
all'Europa in un periodo in cui le province asiatiche avrebbero dovuto
essere la preoccupazione principale.

Per un po' di tempo l'impero sopravvisse semplicemente perché Selgiuchidi,
Tartari e persiani Safavidi erano troppo divisi per poter attaccare, però
alla fine i Turchi ottomani invasero tutti i possedimenti ad eccezione di
alcune città portuali. Gli Ottomani (nucleo originario del futuro Impero
ottomano) costituirono uno Stato indipendente sostituendosi al Sultanato
selgiuchide di Rūm (ormai declinante dopo la sconfitta nel 1243 per mano
mongola nella battaglia di Köse Dağ) per merito di ʿOthmān I Ghāzī, figlio
di Ertuğrul, il cui nome, a partire dal 1281, servirà a indicare la
dinastia ottomana da lui fondata.

L'Impero si appellò all'occidente in cerca di aiuto, tuttavia i diversi
stati europei posero come condizione la riunificazione della Chiesa
cattolica e di quella Ortodossa. L'unità delle Chiese fu considerata, e
occasionalmente imposta legalmente, eppure i cristiani ortodossi non
accettarono il Cattolicesimo romano. Alcuni combattenti occidentali
arrivarono in aiuto di Bisanzio, ma molti preferirono lasciar l'Impero
soccombere e non fecero niente quando gli Ottomani conquistarono i
territori rimanenti. La salvezza momentanea di Costantinopoli fu l'arrivo
dei Timuridi guidati da Tamerlano, che nella battaglia di Ancyra
sconfissero pesantemente gli Ottomani.

Costantinopoli fu in principio risparmiata grazie alle sue possenti difese,
però, con l'avvento dei cannoni, le mura (che, tranne durante la quarta
crociata, furono impenetrabili per oltre 1000 anni) ora non offrivano più
una protezione adeguata di fronte alla nuova tecnologia. La caduta di
Costantinopoli alla fine arrivò martedì 29 maggio 1453, dopo un assedio di
due mesi comandato da Maometto II. Costantino XI Paleologo, nonostante gli
fosse stato consigliato di fuggire in Morea, volle restare nella città
fondata dall'omonimo Imperatore romano Costantino il Grande e fu visto per
l'ultima volta quando entrava in un combattimento contro i giannizzeri
ottomani, che avanzavano pericolosamente, presumibilmente perdendo oltre
all'Impero la vita sul campo. Maometto II conquistò anche Mistra nel 1460 e
Trebisonda nel 1461, ponendo così fine agli ultimi baluardi bizantini.

Cultura

Economia

L'economia bizantina fu tra le più avanzate in Europa e nel Mediterraneo
per molti secoli. L'Europa, in particolare, non fu in grado di competere
con la potenza economica bizantina fino al tardo Medioevo. Costantinopoli
era un importante centro di una rete commerciale che in varie epoche si
estendeva lungo pressappoco tutta l'Eurasia e il Nord Africa; inoltre era
il primario capolinea occidentale della celebre via della seta. Vari
studiosi sostengono che, fino all'arrivo degli Arabi nel VII secolo,
l'Impero aveva l'economia più prospera del mondo. Le conquiste arabe,
tuttavia, avrebbero portato a un sostanziale capovolgimento di fortune
contribuendo a un periodo di declino e stagnazione. Le riforme di
Costantino V (c. 765) segnarono l'inizio di una ripresa che si protrasse
fino al 1204.

Dal X secolo fino alla fine del dodicesimo, l'Impero bizantino proiettò
un'immagine di estrema ricchezza e lusso, e i viaggiatori erano
impressionati dalle ricchezze accumulate nella capitale. Tutto questo mutò
con la Quarta Crociata, che fu cagione di una catastrofe economica da cui
Bisanzio non si riprese più,⁵⁷ nonostante i tentativi di ripresa ad opera
dei Paleologhi. Gradualmente perse anche la sua influenza sulle modalità di
commercio e sui meccanismi di prezzo, oltre al controllo sul rilascio di
metalli preziosi e, a dire di molti studiosi, persino sulla coniazione
delle monete.⁵⁸

Una delle fondamenta economiche dell'Impero era il commercio. I tessuti
devono essere stati di gran lunga le più importanti merci di esportazione;
la seta era certamente importata in Egitto, oltre che in Bulgaria, e in
Occidente.⁵⁹ Lo Stato controllava strettamente sia il commercio interno che
quello con altre nazioni, e mantenne il monopolio della coniazione di
monete. Il governo esercitava un controllo formale dei tassi di interesse,
e fissava i parametri per le attività delle corporazioni, per le quali
avevano un particolare interesse. L'Imperatore e i suoi ufficiali
intervenivano a volte nelle crisi per assicurare l'approvvigionamento alla
capitale, e a tenere basso il prezzo dei cereali. Inoltre il governo spesso
raccoglieva parte del surplus tramite le tasse, e lo rimetteva in
circolazione, tramite ridistribuzione in forma di salari agli ufficiali di
stato, o investendo in opere pubbliche.⁶⁰

Scienza, medicina, diritto

Le opere scritte dell'Antichità classica mai cessarono di essere coltivate
in Bisanzio. Di conseguenza, la scienza bizantina fu sempre intimamente
connessa con la filosofia antica, e con la metafisica.⁶¹ Sebbene più volte
i Bizantini avessero fatto grossi progressi nella scienza applicata (si
veda la costruzione di Hagia Sophia), dopo il VI secolo gli studiosi
bizantini diedero pochi nuovi contributi alla scienza nel senso di
sviluppare nuove teorie o sviluppare le idee di autori classici.⁶² Lo
studio delle scienze declinò particolarmente durante gli anni oscuri della
pestilenza e delle conquiste islamiche, ma successivamente, durante il
cosiddetto rinascimento bizantino (fine del primo millennio), gli studiosi
bizantini si riaffermarono come esperti nelle scienze nei quali Arabi e
Persiani avevano fatto i maggiori progressi, particolarmente in astronomia
e matematica.⁶³

Nell'ultimo secolo di vita dell'Impero, i grammatici bizantini trasferitisi
in Italia ebbero il merito di portare opere letterarie e grammaticali
greche nell'Italia rinascimentale.⁶⁴ Durante questo periodo, l'astronomia e
altre scienze matematiche venivano insegnate a Trebisonda; la medicina
attrasse l'interesse di pressoché tutti gli studiosi.⁶⁵

Nel campo del diritto, le riforme di Giustiniano I ebbero un evidente
influenza sull'evoluzione della giurisprudenza, e l'Ecloga di Leone III
influenzò la formazione di istituzioni giuridiche nel mondo slavo.⁶⁶

Religione

Fu da questa contrapposizione tra cultura latina della parte occidentale e
cultura ellenistica della parte orientale che nacquero i due grandi filoni,
romano e greco-ortodosso, della Chiesa, con caratteristiche molto
differenti nel rapporto con l'imperatore. La Chiesa
greco-costantinopolitana, a differenza di quella romano-latina, non aveva
margini per un'attività politica per la costante supervisione
dell'imperatore, che era interessato ad evitare troppi spazi d'autonomia od
il sorgere di nuove controversie teologiche che minassero l'unità
dell'Impero, caratterizzato già di suo da popolazioni divise per tradizioni
culturali e linguistiche e da interessi economici contrastanti. Nella parte
occidentale, invece, il papa di Roma si era arrogato un documento (falso),
la donazione di Costantino, e si era posto, stante l'instabilità ed il
declino del potere centrale dell'imperatore d'Occidente, come erede
dell'Impero romano d'Occidente, iniziando a impossessarsi direttamente del
titolo o a concederlo ad altri sovrani tramite le cerimonie che
appartenevano all'imperatore.

La sopravvivenza dell'Impero in Oriente assicurò all'Imperatore un ruolo
attivo negli affari della Chiesa. Lo Stato bizantino ereditò dall'epoca
pagana la routine amministrativa, e finanziaria di amministrare affari
religiosi, e questa routine fu applicata alla Chiesa. Seguendo la tesi di
Eusebio di Cesarea, i Bizantini vedevano l'Imperatore come un
rappresentante o messaggero di Cristo, responsabile particolarmente della
propagazione del Cristianesimo tra i pagani, e degli affari "estranei" alla
religione, come l'amministrazione e le finanze. Il ruolo imperiale,
tuttavia, negli affari ecclesiastici non si è mai sviluppato in un
giuridicamente definito sistema.⁶⁷

Il Cristianesimo non fu mai pienamente unito, poiché esistevano le eresie.
La Chiesa di Stato dell'Impero romano, poi Chiesa Ortodossa Orientale, non
rappresentò mai tutti i Cristiani dell'Impero. Il Nestorianesimo, eresia
del patriarca di Costantinopoli del V secolo Nestorio, si staccò dalla
chiesa imperiale portando alla formazione dell'odierna Chiesa assira
d'Oriente. Un ulteriore scisma accadde quando le Chiese ortodosse orientali
si staccarono dalla Chiesa imperiale non avendo accettato le dichiarazioni
del Concilio di Calcedonia. Oltre a queste Chiese secessioniste, esistevano
numerose altre eresie (come l'Arianesimo) al principio dell'Impero, sebbene
al tempo della caduta di Roma (V secolo) l'Arianesimo fosse per lo più
limitato ai popoli germanici dell'Europa occidentale. Comunque, nel tardo
periodo bizantino, l'Ortodossia Orientale rappresentava la maggioranza dei
Cristiani dell'Impero. Gli Ebrei erano una significativa minoranza
religiosa nell'Impero. Nonostante fossero in taluni periodi perseguitati,
essi erano generalmente tollerati, sebbene, a partire dal 70, fossero
costretti a pagare una tassa speciale.

Con il declino di Roma, e i conflitti con gli altri patriarcati orientali,
la Chiesa di Costantinopoli divenne, tra il sesto e l'XI secolo, il centro
del Cristianesimo più ricco e più influente.⁶⁸ Anche quando l'Impero venne
ridotto a solo un'ombra di quello che era una volta, la Chiesa, come
istituzione, non aveva mai esercitato così tanta influenza sia dentro che
fuori i confini imperiali. Secondo Georg Ostrogorsky: il Patriarcato di
Costantinopoli rimase il centro del mondo ortodosso, con diocesi
metropolitane subordinate e arcivescovati in Asia Minore e Balcani, ora
persi da Bisanzio, come anche nel Caucaso, Russia e Lituania. La Chiesa
rimase l'elemento più stabile dell'Impero bizantino.⁶⁹

Arte e letteratura

L'arte bizantina è quasi interamente a tema religioso. Le forme bizantine
si diffusero per commercio e per conquista in Italia e in Sicilia, dove
esse persistettero in forma modificata fino al XII secolo, ed ebbe
influenze formative sull'arte rinascimentale italiana. Grazie
all'espansione della Chiesa Ortodossa Orientale, le forme bizantine si
diffusero anche nell'Europa orientale, come ad esempio la Russia.⁷⁰
Influenze dell'architettura bizantina, particolarmente negli edifici
religiosi, possono essere trovate in diverse regioni dall'Egitto e l'Arabia
alla Russia e alla Romania.

Nella letteratura bizantina si intrecciano quattro elementi culturali
diversi: quello greco, quello cristiano, quello latino, e quello orientale.
La letteratura bizantina è spesso classificata in cinque settori: opere
storiche e annalistiche, opere enciclopediche (come quelle del Patriarca
Fozio, Michele Psello, e Michele Coniata, considerati i più grandi
enciclopedisti che Bisanzio abbia mai avuto) e saggi, e poesie secolari
(l'unica genuina epica eroica dei Bizantini è il Digenis Acritas). I
rimanenti due settori sono: la letteratura ecclesiastica e teologica, e la
poesia popolare. Dei circa 2.000-3.000 volumi di letteratura bizantina
sopravvissuti, solo 330 riguardano la poesia secolare, la storia, la
scienza e la pseudo-scienza.⁷¹ Mentre il periodo più florido per la
letteratura secolare bizantina va dal IX al XII secolo, la sua letteratura
religiosa (sermoni, libri liturgici e poesie, opere teologiche, trattati
devozionali ecc.) si sviluppò molto prima: il rappresentante di questo
genere più preminente fu Romano il Melode, vissuto ai tempi di
Giustiniano.⁷²

Governo e burocrazia

Nello Stato bizantino, l'Imperatore era un monarca assoluto, la cui
autorità veniva considerata di origine divina.⁷³ Il Senato cessò di avere
una reale autorità politica e legislativa ma rimase come un concilio
onorario con membri titolari. Dalla fine dell'ottavo secolo,
un'amministrazione civile centrata sulla corte fu formata come parte di un
consolidamento a larga-scala del potere nella capitale (l'ascesa dei
sacellari è relativa a questo cambiamento).⁷⁴ La riforma più importante di
questo periodo è l'istituzione dei temi (themata, θέματα), in cui
l'amministrazione civile e militare è esercitata da una sola persona, lo
strategos.⁷³

Nonostante l'occasionale uso derogatorio del termine "bizantino", la
burocrazia bizantina in realtà mostrò nel corso dei secoli una grossa
abilità a riadattarsi alla situazione dell'Impero. Il sistema di titolatura
e precedenza bizantino rende l'amministrazione imperiale una burocrazia
ordinata ai moderni osservatori. Gli ufficiali erano disposti in ordine
rigoroso intorno all'Imperatore, e dipendevano dalla volontà imperiale per
il loro rango. Vi erano anche veri lavori amministrativi, ma l'autorità
poteva venire assegnata agli individui e non alle cariche.⁷⁵

Nel VIII e IX secolo, il servizio civile costituiva il percorso
privilegiato per gli individui di rango aristocratico, ma, a partire dal IX
secolo, l'aristocrazia civile dovette subire la rivalità con l'aristocrazia
nobiliare. Secondo alcuni studiosi di governo bizantino, la politica
dell'XI secolo fu dominata dalla competizione tra l'aristocrazia civile e
militare. Durante questo periodo, Alessio I intraprese delle importanti
riforme amministrative, tra cui la creazione di nuove dignità e cariche di
corte.⁷⁶

Diplomazia

Dopo la caduta di Roma, la sfida, chiave per Bisanzio, era mantenere delle
relazioni con gli stati confinanti. Quando queste nazioni crearono le
proprie istituzioni politiche, prendevano spesso a modello Costantinopoli.
La diplomazia bizantina ben presto riuscì ad attirare i suoi vicini in una
rete di relazioni internazionali tra Stato e Stato.⁷⁷ Tale rete riguardava
il fare trattati e l'accoglimento di un nuovo regnante nella famiglia dei
re, oltre all'assimilazione dei valori e delle istituzioni bizantine.⁷⁸
Laddove gli scrittori classici facevano distinzioni etiche tra pace e
guerra, i Bizantini consideravano la diplomazia una forma di guerra
combattuta con altri mezzi.⁷⁹ Per esempio, un eventuale minaccia bulgara
poteva essere affrontata fornendo denaro ai Rus di Kiev.⁷⁹ La Chiesa
Ortodossa mantenne inoltre una funzione diplomatica e la diffusione della
professione ortodossa era un obbiettivo diplomatico fondamentale per
l'Impero.

La Diplomazia all'epoca aveva anche una funzione di raccogliere
informazioni segrete oltre alla sua funzione puramente politica. Il Bureau
dei Barbari a Costantinopoli aveva il compito di registrare ogni
informazione riguardante i "Barbari", ed era, forse, una sorta di servizi
segreti dell'epoca.⁸⁰ J.B. Bury riteneva che l'ufficio supervisionava tutti
gli stranieri visitanti Costantinopoli, e che erano sotto la supervisione
del Logoteta del Corso.⁸¹ Anche se alla superficie la sua funzione
principale era assicurarsi che gli inviati stranieri fossero trattati
adeguatamente e ricevessero abbastanza fondi statali per il loro
mantenimento (venivano assunti inoltre degli interpreti), aveva chiaramente
anche una funzione di sicurezza. Nello Strategikon, del VI secolo, si
legge: "[Gli inviati] che vengono inviati a noi dovrebbero essere ricevuti
con onore e generosità [...]. I loro assistenti, tuttavia, dovrebbero
essere tenuti sotto sorveglianza per impedire che ottengano informazioni
ponendo delle domande al nostro popolo."⁸²

I Bizantini si servivano di varie tattiche diplomatiche. Per esempio,
spesso i Bizantini trattenevano nella capitale membri di dinastie reali
estere per anni, non solo come potenziali ostaggi, ma anche come utili
pedine nel caso le condizioni politiche dello Stato da dove venivano
fossero cambiate. Un'altra tattica fondamentale era sopraffare i visitatori
con sontuose esposizioni.⁷⁷ A dire di Dimitri Obolensky, la preservazione
della civiltà nell'Europa orientale è dovuta all'efficacia e alla pienezza
di risorse della diplomazia bizantina, che resta uno dei contributi più
duraturi di Bisanzio alla storia dell'Europa.⁸³

Lingue

Latino

Fino agli inizi del VII secolo il latino fu la lingua ufficiale dell'Impero
e idioma d'uso della massima parte degli abitanti delle province danubiane
poste sotto sovranità bizantina (Mesia inferiore, Mesia superiore, Dacia
Ripuaria, ecc.). Nel basso Danubio (Scitia) erano diffuse sia il latino che
il greco.⁸⁴ Nel resto dei Balcani il latino era in uso nella zona costiera
della Praevalitana, del Novo Epiro⁸⁵ e in gran parte della Macedonia
settentrionale. Da quest'ultima Provincia provenivano gli imperatori
Giustino I e Giustiniano, entrambi di madrelingua latina. Era anche la
lingua più parlata nelle province africane riconquistate da Giustiniano
(533), nella Spagna bizantina, nell'Esarcato d'Italia ed ebbe una certa
diffusione nella stessa Costantinopoli, la cui fondazione aveva portato
«...la solennità dello Stato romano nel centro del mondo greco»⁸⁶ . Fu
inoltre la lingua della corte imperiale fino a quando questa si mantenne
legata ai militari⁸⁷ che avevano tale idioma come unica lingua d'uso. Così
«...il latino si perpetuò a Costantinopoli come una cosa naturale, come un
elemento della maestosa facciata di un impero mondiale»; del resto
«...anche per un greco il latino era sempre stata la lingua che esprimeva
la maestà dello Stato...».⁸⁸

Con l'invasione degli Slavi, Avari e Proto-bulgari nei Balcani a partire
dal VI secolo, la latinità delle province danubiane e balcaniche entrò in
un irreversibile processo di decadenza mentre la perdita della maggior
parte d'Italia, occupata dai Longobardi fra il 568 e il 576 circa,
provocava un brusco ridimensionamento della componente latina, o
latinofona, all'interno dell'Impero. Sempre nel VI secolo, a seguito di un
processo iniziato dopo l'estinzione della dinastia teodosiana in Oriente,
l'esercito romano, in quanto forza politica, era stato sostituito da una
casta di alti funzionari e burocrati. Fu tale casta ad esprimere imperatori
come Anastasio I Dicoro e Giustiniano, mentre i latini propriamente detti
si erano andati estinguendo nel corso del V secolo..».⁸⁷

Nel VI secolo, tuttavia, a Costantinopoli era ancora presente una cultura
latina di alto profilo accanto a quella greca, propria delle parti
orientali dell'impero ed erede dell'ellenismo. Il latino era utilizzato
nella ricerca storica (basti pensare al celebre Iordanes) e dominava non
solo in campo giuridico (Codice giustinianeo, che andava a sostituire il
Codice Teodosiano, promulgato circa un secolo prima), ma anche in campo
linguistico: la monumentale grammatica latina redatta da Prisciano di
Cesarea fu la più diffusa in Europa e in Asia, insieme a quella di Elio
Donato, durante tutta l'età medioevale. Ancora in pieno VI secolo,
costituiva un vanto, per l'imperatore Giustiniano, essere di madrelingua
latina,⁸⁹ anzi, secondo lo storico Peter Brown «..si ha l'impressione che a
Costantinopoli, e non nel villaggio natio, Giustiniano imparasse ad
apprezzare il latino come lingua imperiale».⁹⁰

Ricordiamo infine che nella prima età bizantina il latino contribuì ad
arricchire, con un gran numero di termini, il lessico della koinè greca
(Κοινὴ Ἑλληνική) soprattutto in ambito amministrativo, legale, fiscale e
militare. Nell'estratto di un documento ufficiale del 449, redatto in
greco, la quasi totalità dei termini utilizzati sono latini.⁹¹

Greco e altri idiomi

Il greco, fin dal IV secolo a.C. si era ampiamente diffuso nelle terre
bagnate dal Mediterraneo orientale come lingua d'uso, di cultura (arti,
filosofia e scienza) e del commercio e tale rimase durante tutta la
dominazione romana.⁹² ⁹³ ⁹⁴ In campo religioso divenne anche la lingua
comune della Chiesa cristiana nei suoi primi secoli di vita. I romani non
ostacolarono, anzi, favorirono lo sviluppo di una cultura ellenizzante non
solo nelle regioni tradizionalmente ellenofone, ma anche nell'Occidente
latino e nella stessa Roma. Molti storici e letterati di cultura ed
espressione elleniche, d'altra parte, subirono il fascino della romanità e
ne acquisirono l'ideologia, i valori e, talvolta, ne adottarono la lingua
stessa (basti pensare ad Ammiano Marcellino e Claudiano). Nel secolo che
seguì il crollo dell'Impero romano d'Occidente, la lingua greca andò
tuttavia acquistando nell'Oriente romano una chiara preminenza su quella
latina non solo come lingua d'uso (che aveva del resto sempre avuto), ma
anche nella pubblica amministrazione e negli ambienti ufficiali legati alla
corte imperiale. Una corte, come si è visto precedentemente, sempre più
sostenuta da un nutrito gruppo di funzionari e burocrati e non più dai
militari romani. Solo nell'amministrazione della giustizia e nell'esercito
continuò ad utilizzarsi ampiamente il latino. Negli ultimi decenni del VI
secolo i tempi erano ormai maturi per l'ascesa del greco come lingua
ufficiale dell'Impero in sostituzione del latino.

Fu sotto il regno di Eraclio I (610-641) che la koinè greca si impose anche
come lingua ufficiale dell'Impero. Il greco divenne in tal modo anche
l'idioma impiegato, in forma pressoché esclusiva, nella Chiesa d'Oriente e
nella terminologia politica ed amministrativa: le vecchie province
divennero altrettanti thema, il governatore stratega e l'imperatore stesso
venne indicato con il titolo greco di basileus. La trasformazione fu
facilitata dalla definitiva perdita di gran parte dei territori non
ellenofoni e in particolare quelli di lingua copta, siriaca ed ebraica a
seguito delle conquiste degli Arabi del VII secolo. Nell'Oriente romano il
latino colto cadde rapidamente in disuso tra i ceti colti,⁹⁵ mentre il
latino volgare, in continuo arretramento nelle regioni balcaniche a
vantaggio degli idiomi slavi, fu tollerato solo nell'Italia bizantina
rimanendo comunque una lingua minoritaria dell'Impero. Riuscì tuttavia a
dar vita, presso le popolazioni romane della Tracia alla lingua (Proto-)
Rumena.⁹⁶ Allo stesso modo si formò un'altra lingua neo-latina vernacolare
sulla costa del Mar Adriatico; tale lingua si sarebbe successivamente
evoluta nella lingua dalmata. Nell'Italia bizantina, il latino
(successivamente evolutosi nell'italiano) continuò ad essere utilizzato sia
come lingua scritta (amministrativa e di cultura) che come lingua d'uso
dalla massima parte della popolazione.

Molte altre lingue erano parlate in questo impero multi-etnico, come,
all'inizio del medioevo, il siriaco e aramaico, che erano usate largamente
dalle classi istruite delle province della Siria e della Palestina.⁹⁷ Allo
stesso modo il copto, armeno, e georgiano erano parlate rispettivamente da
Egiziani, Armeni e Georgiani.⁹⁸ Successivamente contatti con nazioni estere
resero lo slavo, il valacco e l'arabo delle lingue importanti per
l'Impero.⁹⁹

Inoltre, poiché Costantinopoli era uno dei centri di commercio più
importanti del Mediterraneo e non solo, molto probabilmente vi si parlavano
tutte le lingue più diffuse nel mondo medioevale, persino il cinese.¹⁰⁰
Solo quando l'Impero iniziò a declinare definitivamente, riuscì a
raggiungere una maggiore omogeneità etnica e linguistica e il greco divenne
parte integrante dell'identità collettiva dei suoi abitanti.¹⁰¹

Se alla vigilia dell'espansione araba del VII secolo l'impero d'Oriente era
ancora uno Stato estremamente composito, con Greci, Italiani, Valacchi
(popolazione balcanica di lingua romanza), Armeni, Ebrei, Egizi, Siriani,
Illiri, Traci, Slavi, dopo il 650 circa attenuò tale eterogeneità
culturale, pur mantenendo sempre un carattere multietnico (si diceva che
nella sua capitale si parlassero tutte le settantadue lingue del mondo). La
civiltà greco-romana continuò ad irradiare da alcuni centri che erano stati
già culla dell'ellenismo, ma altri importanti poli culturali, come
Antiochia e Alessandria d'Egitto, vennero definitivamente persi.
Costantinopoli continuò ad essere tuttavia, fino agli inizi del XIII
secolo, il massimo emporio euroasiatico e la città di gran lunga più ricca
e popolosa del suo tempo, custode dell'eredità culturale classica e
orgogliosa di rappresentare un impero le cui istituzioni civili e i cui
valori ideali informavano ancora di sé la storia dell'umanità.

Eredità

In qualità di unico Stato stabile a lungo termine dell'Europa medioevale,
Bisanzio isolò e protesse l'Europa occidentale da nuove emergenti forze
provenienti dall'Oriente. Costantemente sotto attacco, separava l'Europa
occidentale dai Persiani, Arabi, Turchi Selgiuchidi, e per un breve
periodo, gli Ottomani. Le guerre arabo-bizantine, per esempio, potrebbero
essere state, a dire di alcuni storici, un fattore chiave dietro l'ascesa
di Carlo Magno,¹⁰² oltre a uno stimolo allo sviluppo del feudalesimo e
all'autosufficienza economica.

Per secoli, gli storici occidentali hanno utilizzato i termini bizantino e
bizantinismo come sinonimi di decadenza, doppiezza e burocrazia complessa,
e vi era da parte loro un giudizio molto negativo sulla civiltà bizantina e
sui suoi influssi nell'Europa sudorientale.¹⁰³ Bizantinismo fu definito in
generale come un insieme di idee religiose, politiche e filosofiche opposte
a quelle dell'Occidente.¹⁰⁴ Nel XX e nel XXI secolo, tuttavia, il carattere
complesso della civiltà bizantina ha ricevuto, da parte degli storici
occidentali, un'attenzione maggiore e un trattamento più obbiettivo che in
precedenza con il risultato che la civiltà bizantina è stata rivalutata.¹⁰⁴

L'Impero bizantino giocò un ruolo importante nella trasmissione della
conoscenza classica al mondo islamico. La sua influenza più duratura,
comunque, rimane la sua Chiesa. Il lavoro dei primi missionari bizantini
diffuse la cristianità ortodossa tra le varie popolazioni slave, ed è
ancora predominante tra queste e tra i greci. Le date di inizio e fine
dell'indipendenza della capitale, 395 e 1453, vennero originariamente usate
per definire i limiti temporali del Medioevo.

La vicenda dell'Impero della città del Bosforo, lungi dall'essere un evento
lontano e dimenticato appare come importante chiave di lettura
dell'attualità.

I membri della guardia presidenziale greca portano una gonna con 400
pieghe, simbolo dei 400 anni di sottomissione turca del territorio greco
iniziati proprio con la caduta di Costantinopoli; l'entrata in Europa della
Turchia, di cui fa parte tuttora Istanbul, è argomento di dibattito sui
quotidiani; la frattura fra le chiese ortodosse e quella romana rimane una
questione aperta e il Patriarca di Costantinopoli resta tuttora il "primo
fra pari" della Chiesa ortodossa orientale ed è riconosciuto come unico
patriarca di Costantinopoli anche dalla Chiesa cattolica, come ai tempi
dell'Impero, nonostante la difficile realtà delle antichissime comunità
cristiane del Medio Oriente.

Se sommiamo l'esistenza dell'Antico impero romano (incluso l'Impero romano
d'Occidente) con quella dell'Impero romano d'Oriente/bizantino, l'intero
Impero romano è esistito per 1480 anni. Il predecessore dell'Impero romano,
la Repubblica romana, esistette per 482 anni, di conseguenza lo Stato
romano (esclusa la monarchia) è durato 1962 anni, o circa 100 generazioni.
E se a questi aggiungiamo i 244 anni di esistenza della monarchia romana,
il totale aumenta a 2206 anni.

Da considerare anche che potenze come la Repubblica di Venezia, lo Stato
Pontificio di Roma, Napoli e Gaeta erano province bizantine che hanno
ottenuto una certa autonomia (Venetikà e Ducato di Venezia, Esarcato
d'Italia, Pentapoli bizantina, Ducato di Napoli ecc).

Note

[1] Cyril Mango, op. cit., p. 28 e nota
[2] Fox, What, If Anything, Is a Byzantine?
[3] "Hellas, Byzantium". Encyclopaedia The Helios
[4] Ad esempio la Cronaca dell'ispanico Giovanni di Biclaro (fine VI
  secolo) utilizza il termine Romani per riferirsi ai Bizantini. Paolo
  Diacono (fine VIII secolo), invece, utilizza sia il termine Romani sia il
  termine Greci per riferirsi ai Bizantini.
[5] N. Bergamo, Costantino V imperatore di Bisanzio, p. 96.
[6] Il mondo bizantino, I, p. 22.
[7] Il mondo bizantino, I, p. 86.
[8] Michael Grant, Gli Imperatori Romani, Roma, Newton & Compton editori,
  1994, p. 360. ISBN 88-541-0202-4
[9] Ostrogorsky, p. 48.
[10] AA.VV. Il mondo bizantino, I, pp. 22-23.
[11] Heather 2005, pp. 464-467.
[12] Heather 2005, pp. 467-468.
[13] Il mondo bizantino, p. 25.
[14] Heather 2005, p. 488.
[15] «Costante politica degli Augusti d'Oriente, da Arcadio in poi, fu il
  condurre da una parte una politica di buon vicinato con i regni barbarici
  che si andavano formando a nord-ovest e a ovest, ma dall'altra anche
  liberarsi al tempo stesso progressivamente della loro presenza entro i
  confini della Pars Orientis, regolarmente incoraggiando le genti che
  premevano ai suoi confini settentrionali (Goti, Unni, Gepidi, Longobardi)
  a indirizzarsi verso la Pars Occidentis». Cit. da: Franco Cardini e
  Marina Montesano, Storia Medievale, Firenze, Le Monnier
  Università/Storia, 2006, p. 92
[16] Cardini-Montesano, cit., p. 92.
[17] Georg Ostrogorsky, op. cit., p. 58
[18] Georg Ostrogorsky, op. cit., p. 66
[19] Franz Georg Maier, op. cit., p. 191
[20] Franz Georg Maier, op. cit.p. 190
[21] Cit. da Georg Ostrogorsky, op. cit., p. 66
[22] Franz Georg Maier, op. cit. p. 198
[23] Franz Georg Maier, op. cit., p. 199
[24] AA.VV. Il Mondo Bizantino (op. cit.), vol. I, p. 205
[25] Cyril Mango, op. cit., p. 157
[26] Paolo Diacono, II,5.
[27] Il mondo bizantino, I, p. 38.
[28] Il mondo bizantino, I, p. 39.
[29] Ostrogorsky, p. 69.
[30] Ostrogorsky, p. 70.
[31] Il mondo bizantino, I, p. 42.
[32] Foss (1975), 722
[33] Haldon (1997), 41; Speck (1984), 178.
[34] Il mondo bizantino, I, pp. 44-46.
[35] Haldon (1997), pp. 42-43
[36] Foss (1975), 746-47.
[37] Haldon (1997), p. 50
[38] Il mondo bizantino, pp. 49-51.
[39] Ostrogorsky, p. 102.
[40] Ostrogorsky, p. 103.
[41] Ostrogorsky, p. 107.
[42] Edward Gibbon, The History of the Decline and Fall of the Roman
  Empire, Cosimo Classics, 2008, volume V, pagina 177
[43] Ostrogorsky, p. 108.
[44] Haldon (1997), pp. 61-62
[45] Ostrogorsky, pp. 144-145.
[46] Ostrogorsky, pp. 149-150.
[47] Ostrogorsky, p. 155.
[48] Ostrogorsky, pp. 157-158.
[49] Ostrogorsky, pp. 158-159.
[50] Ostrogorsky, p. 163.
[51] Ostrogorsky, p. 165.
[52] Ostrogorsky, p. 169.
[53] Ostrogorsky, p. 170.
[54] Ostrogorsky, pp. 174-175.
[55] Ostrogorsky, p. 179.
[56] Ostrogorsky, p. 180.
[57] Magdalino 2002, p. 532, .
[58] Matschke 2002, pp. 805–806, .
[59] Laiou 2002, p. 723, .
[60] Laiou 2002, pp. 3–4, .
[61] Anastos 1962, p. 409.
[62] Cohen 1994, p. 395; Dickson, Mathematics Through the Middle Ages.
[63] King 1991, pp. 116–118.
[64] Robins 1993, p. 8.
[65] Tatakes & Moutafakis 2003, p. 189.
[66] Troianos & Velissaropoulou-Karakosta 1997, p. 340
[67] Meyendorff 1982, p. 13.
[68] Meyendorff 1982, p. 19.
[69] Meyendorff 1982, p. 130.
[70] Byzantine Art, in Encyclopædia Britannica.
[71] Mango 2005, pp. 233–234.
[72] Byzantine Literature, in Catholic Encyclopedia.
[73] Hellas, Byzantium, in Encyclopaedia The Helios.
[74] Louth 2005, p. 291; Neville 2004, p. 7.
[75] Neville 2004, p. 34.
[76] Neville 2004, p. 13.
[77] Neumann 2006, pp. 869–871.
[78] Chrysos 1992, p. 35.
[79] Antonucci 1993, pp. 11–13.
[80] Seeck 1876, pp. 31–33.
[81] Bury & Philotheus 1911, p. 93.
[82] Dennis 1985, Anonymous, Byzantine Military Treatise on Strategy, para.
  43, p. 125
[83] Obolensky 1994, p. 3.
[84] Fergus Millar, op. cit.
[85] Al primo concilio di Efeso (431) i vescovi di Scodra (Praevitaliana),
  Apollonia e Bylis (Nuovo Epiro) sottoscrissero i documenti conciliari in
  latino. Cfr. Fergus Millar, op. cit. p. 100
[86] Cit. tratta da: Peter Brown, Il Mondo Tardo Antico, Torino, Einaudi,
  1974, p. 111
[87] Peter Brown, op. cit., p. 111
[88] Entrambe le cit. sono tratte da: Peter Brown, op. cit., p. 111
[89] Michael Grant, (che a sua volta riporta un passo di A. H. M. Jones
  tratto da The Late Roman Empire, Oxford, Blackwell, 1964, p. 296), From
  Rome to Byzantium. The Fifth Century Ad, Londra-New York, Routledge,
  1998. ISBN 0-415-14753-0
[90] Peter Brown, op. cit., p. 120
[91] Fergus Millar, op. cit., p. 91
[92] Millar 2006, p. 279
[93] Bryce 1901, p. 59; McDonnell 2006, p. 77
[94] Millar 2006, pp. 97–98
[95] Apostolides 1992, pp. 25–26; Wroth 1908, Introduction, Section 6
[96] Sedlar 1994, pp. 403–440.
[97] Beaton 1996, p. 10; Jones 1986, p. 991; Versteegh 1977, Chapter 1.
[98] Campbell 2000, p. 40; Hacikyan et al. 2002, Part 1
[99] Baynes 1907, p. 289; Gutas 1998, Chapter 7, Section 4; Shopen 1987, p.
  129.
[100] Beckwith 1986, p. 171; Halsall 2006.
[101] Kaldellis 2008, Chapter 6; Nicol 1993, Chapter 5.
[102] Pirenne, Henri:
  - Medieval Cities: Their Origins and the Revival of Trade. Princeton, New
    Jersey: 1925, ISBN 0-691-00760-8.
  - Mohammed and Charlemagne. (London: George Allen & Unwin Ltd., 1954)
    Courier Dover Publications, 2001, ISBN 0-486-42011-6.
[103] Angelov 2001, p. 1.
[104] Angelov 2001, pp. 7–8.

Bibliografia

- John Julius Norwich, Byzantium. The Early Centuries (330-800), Viking,
  London, 1988
- John Julius Norwich, Byzantium. The Apogee (800-1081) , Viking, London,
  1991
- John Julius Norwich, Byzantium. The Decline and Fall (1081-1453), Viking,
  London, 1995
- John Julius Norwich, A Short History of Byzantium, (edizione condensata
  della trilogia), 1997,
  + Bisanzio. Splendore e decadenza di un impero. 330-1453, trad. di Carla
    Lazzari, Collana Storia, Mondadori, Milano, 2000 ISBN
    978-88-04-48185-0; Collana Oscar Storia, Mondadori, Milano, 2001 ISBN
    978-88-04-49922-0.
- A.A.V.V., Il Mondo bizantino. Volume I. L'Impero romano d'Oriente
  (330-641). A cura di Cécile Morisson. Edizione italiana a cura di Silvia
  Ronchey e Tommaso Braccini (ediz. orig. Le monde Byzantin, Presses
  Universitaires de France, Paris, 2004), Collana Grandi Opere, Torino,
  Einaudi, 2007, ISBN 978-88-06-18610-4
- A.A.V.V. Il mondo bizantino. Volume II. L'Impero bizantino (641-1204). A
  cura di Jean-Claude Cheynet. Edizione italiana a cura di Silvia Ronchey e
  Tommaso Braccini, Collana Grandi Opere, Einaudi, Torino, 2008 ISBN
  978-88-06-18915-0
- A.A.V.V. Il mondo bizantino. Volume III. Bisanzio e i suoi vicini
  (1204-1453). A cura di Angeliki Laiou e Cécile Morisson. Edizione
  italiana a cura di Silvia Ronchey e Tommaso Braccini, Collana Grandi
  Opere, Einaudi, Torino, 2013 ISBN 978-88-06-21424-1
- Averil Cameron, Un Impero Due Destini. Roma e Costantinopoli fra il 395 e
  il 600 D.C., Genova, ECIG, 1996. ISBN 88-7545-752-2 (ed. orig. The
  Mediterranean World In Late Antiquity, AD 395-600, Londra-New York,
  Routledge, 1993)
- Alexander P. Kazhdan, Bisanzio e la sua civiltà, Laterza, Roma-Bari, 1995
- Mario Gallina, Potere e società a Bisanzio. Dalla fondazione di
  Costantinopoli al 1204, Torino, Einaudi 1995
- Mario Gallina, Bisanzio. Storia di un Impero (secoli IV-XIII), Collana
  Frcce, Carocci, Roma, 2008 ISBN 978-88-430-4497-9
- Michael Angold, L'Impero bizantino (1025-1204). Una storia politica,
  Collana Nuovo Medioevo n.22, Liguori, Napoli, 1992
- Alain Ducellier, Bisanzio, Einaudi, Torino,
- Alain Ducellier - Michel Kaplan, Bisanzio (IV-XV secolo), Collana Storia
  per tutti, San Paolo Edizioni, 2005 ISBN 978-88-215-5366-0
- André Grabar, Bisanzio, Il Saggiatore, Milano, 1964
- André Grabar, L'età d'oro di Giustiniano. Dalla morte di Teodosio
  all'Islam (ed. orig. L'âge d'or de Justinien, Gallimard, Paris, 1966),
  trad. di Giulia Veronese, Rizzoli, 1966
- Michael Grant, From Rome to Byzantium. The Fifth Century AD, Londra-New
  York, Routledge, 1998 ISBN 0-415-14753-0
- Norman H. Baynes, L'Impero Bizantino, trad. di M. Attardo Magrini,
  Collana Il Pensiero Storico n.60, La Nuova Italia Editrice, Firenze, 1971
- Franz Georg Maier, Il Mondo Mediterraneo fra l'Antichità e il Medioevo,
  Milano, Feltrinelli, 1970 (Storia Universale Feltrinelli, vol. 9)
- Franz Georg Maier (a cura di), L'Impero bizantino. Storia Universale
  Feltrinelli n.13, Feltrinelli, Milano, 1974
- Cyril Mango, La civiltà bizantina, Roma-Bari, Laterza, 2009, ISBN
  978-88-420-9172-1.
- Fergus Millar, A Greek Roman Empire. Power and Belief under Theodosius
  II, 408 -450, Berkeley-Losa Angeles-Londra, University Press of
  California, 2006. ISBN 0-520-24703-5
- Georg Ostrogorsky, Storia dell'Impero bizantino, trad. di Piero Leone,
  Collana Biblioteca di cultura storica n.97, Torino, Einaudi,
  1968-1994-2014
- Francesco Cognasso, Bisanzio. Storia di una civiltà, dall'Oglio, Milano,
  1976
- Evangelos Chrysos, L'Impero Bizantino. 565-1025, trad. di M. Guidetti,
  Collana Enciclopedia del Mediterraneo, Jaca Book/Wide, Milano, 2002 ISBN
  978-88-16-43624-4
- Giorgio Ravegnani, Introduzione alla storia bizantina, Bologna, Il
  Mulino, 2006
- Warren Treadgold, Storia di Bisanzio, Bologna, Il Mulino, 2005
- Warren Treadgold, Bisanzio e il suo esercito 284-1081, Collana Le Guerre,
  Editrice Goriziana, Gorizia, 2007 ISBN 978-88-6102-016-0
- Clive Foss, Aleipterion, 1975.
- (EN) John F. Haldon, Byzantium in the Seventh Century: The Transformation
  of a Culture, Cambridge University Press, ottobre 1997, ISBN
  0-521-31917-X, ISBN 978-0-521-31917-1ISBN non valido (aiuto).
- Paul Speck, Ikonoklasmus und die Anfänge der Makedonischen Renaissance,
  in Varia 1 (Poikila Byzantina 4), Rudolf Halbelt, 1984.
- Edward Luttwak, La grande strategia dell'Impero Bizantino, Milano,
  Rizzoli, 2009.
- P. Lemerle, Storia di Bisanzio, Lecce, Argo, 2004.
- Paolo Cesaretti, L'Impero perduto. Vita di Anna di Bisanzio. Una sovrana
  tra Oriente e Occidente, Collezione Le Scie, Mondadori, Milano, 2006
- Giorgio Ravegnani, Soldati e guerre a Bisanzio. Il secolo di Giustiniano,
  Collana Universale paperbacks, Il Mulino, Bologna, 2009 ISBN
  978-88-15-13044-0
- Ivan Djuric, Il crepuscolo di Bisanzio, trad. di S. Vacca, Collana
  Virgolette, Donzelli, Roma, 2009 ISBN 978-88-6036-366-4
- Warren Treadgold, Storia di Bisanzio, trad. di G. Garbisa, Collana
  Storica paperbacks, Il Mulino, Bologna, 2009 ISBN 978-88-15-13102-7
- Éveline Patlagean, Povertà ed emarginazione a Bisanzio, Collezione
  Storica, Laterza, Roma-Bari, 1985
- Éveline Patlagean, Un Medioevo greco. Bisanzio tra IX e XV secolo.
  Prefazione di Luciano Canfora, trad. di V. Carrassi, Collana Storia e
  Civiltà, Dedalo, 2009 ISBN 978-88-220-0570-0
- Jonathan Harris, La fine di Bisanzio, a cura di A. Venoli, trad. di F. P.
  Terlizzi, Collana Biblioteca Storica, Il Mulino, Bologna, 2013 ISBN
  978-88-15-24047-7

Voci correlate

- Impero romano
- Impero romano d'Occidente
- Imperatori bizantini
- Impero latino
- Impero di Nicea
- Valuta bizantina
- Architettura bizantina
- Burocrazia bizantina
- Cristianesimo orientale
- Megali Idea

Altri progetti

- Wikiquote contiene citazioni sull'Impero bizantino
- Wikimedia Commons contiene immagini o altri file riguardanti l'Impero
  bizantino

Collegamenti esterni

- Il portale d'informazione sull'impero di Bisanzio, imperobizantino.it.
- Bisanzio o la civiltà cristiana romano-orientale - I.D.I.S. (Istituto per
  la Dottrina e l'Informazione sociale)

